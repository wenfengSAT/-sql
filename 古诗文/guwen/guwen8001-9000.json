{"_id":{"$oid":"5b9a1be2367d5c0f40d2456e"},"title":"滇海曲 其十一","dynasty":"明代","writer":"杨慎","content":"煮海鹾郎暝漉沙，避风估客夜乘槎。雪浮粳稻压春酒，霞嚼槟榔呼早茶。\n\n","type":[]}
{"_id":{"$oid":"5b9a1be2367d5c0f40d2456f"},"title":"厌于行役感梅赋诗","dynasty":"宋代","writer":"林季仲","content":"归袖曾攀墙外子，征鞍又拂雪中花。往来应被江梅笑，笑我经年不在家。\n\n","type":[]}
{"_id":{"$oid":"5b9a1be2367d5c0f40d24570"},"title":"钱舜举木芙蓉","dynasty":"元代","writer":"卢琦","content":"红妆初映酒杯酣，斜倚西风转不堪。霜后池塘秋欲尽，令人惆怅忆江南。\n\n","type":[]}
{"_id":{"$oid":"5b9a1be2367d5c0f40d24571"},"title":"游灵山护国禅院作 其九","dynasty":"清代","writer":"丘逢甲","content":"閒向山僧理旧闻，佛楼携客话秋云。谁知八部天龙力，曾护昌黎谏佛文。\n\n","type":[]}
{"_id":{"$oid":"5b9a1be2367d5c0f40d24572"},"title":"苦寒作","dynasty":"元代","writer":"王冕","content":"昨日风寒枯木折，今日五更霜似雪。河伯泉仙惊怪言，冻杀深潭三足鳖。\n\n南海一平行大舆，五尺之冰千古无。珊瑚树死日色薄，老翁破冻叉僵鱼。\n\n凤凰不出鸲鹆语，秃鹙飞啼血如雨。驼马交驰入不毛，兜鍪不惮饥寒苦。\n\n豺狼夹道狐兔骄，白草万里蛮烟焦。纷纷赤子在炮炙，三士何缘争二桃。\n\n君不见江南古客颇痴懒，养得一双青白眼。\n\n","type":[]}
{"_id":{"$oid":"5b9a1be2367d5c0f40d24573"},"title":"贫女吟四首 其四","dynasty":"宋代","writer":"文天祥","content":"巧梳手欲冰，小颦为寒怯。有时衿肘露，颇与雪争洁。\n\n","type":[]}
{"_id":{"$oid":"5b9a1be2367d5c0f40d24574"},"title":"过邵伯湖","dynasty":"清代","writer":"张履","content":"水行意如仙，苍波去浩渺。朗然空色中，物我同了了。\n\n湖外复有湖，断续疏林绕。风帆隔浦多，渔舍回洲小。\n\n微云交日光，澹澹浮虚杳。时见枯芦间，决起数沙鸟。\n\n","type":[]}
{"_id":{"$oid":"5b9a1be2367d5c0f40d24575"},"title":"清明后一日下沙","dynasty":"宋代","writer":"刘摰","content":"微风吹□幸阴晴，笑侧吟鞭十里行。时节早蚕生谷雨，人家新火接清明。\n\n衮衣犊鼻均无物，篱鴳云鹏各有情。欲挹浮丘挽春驭，尊罍定得泻东瀛。\n\n","type":[]}
{"_id":{"$oid":"5b9a1be2367d5c0f40d24576"},"title":"寄新衡阳徐使君左司山长","dynasty":"宋代","writer":"赵汝腾","content":"醉墨淋漓天地间，谁知大德不逾闲。\n世无孔子今希孔，国有颜渊易铸颜。\n多士龙门一乔岳，斯文牛耳两名山。\n暮春九曲峰前水，一笑风雩气象还。","type":[]}
{"_id":{"$oid":"5b9a1be2367d5c0f40d24577"},"title":"八尺湖夜泊怀李与熙张子环","dynasty":"明代","writer":"徐熥","content":"八尺湖边月上迟，相逢犹记去年时。一从落魄长安后，三处飘零各不知。\n\n","type":[]}
{"_id":{"$oid":"5b9a1be3367d5c0f40d24578"},"title":"句","dynasty":"宋代","writer":"释惠崇","content":"鸟暝风沉角，天清月上旗。","type":[]}
{"_id":{"$oid":"5b9a1be3367d5c0f40d24579"},"title":"夜泊虞山下","dynasty":"明代","writer":"王世贞","content":"明当向城府，维舟此山足。奚必遂登临，聊以驱吾俗。\n\n初月未拟规，浮云更成璞。酒罢独何为，移书就残烛。\n\n","type":[]}
{"_id":{"$oid":"5b9a1be3367d5c0f40d2457a"},"title":"游苏仙山","dynasty":"宋代","writer":"萧立之","content":"坛下松声江上潮，坛前天近北风高。山腰洞黑藏丹灶，云顶秋深落石桃。\n\n逆理偷生虽世论，离群独立亦人豪。仙家尽有青精饭，不与吟翁绿鬓毛。\n\n","type":[]}
{"_id":{"$oid":"5b9a1be4367d5c0f40d2457b"},"title":"寄内","dynasty":"清代","writer":"王泰偕","content":"山杏溪桃烂似霞，风光应已遍天涯。客游枉被东风笑，如此花时不在家。\n\n","type":[]}
{"_id":{"$oid":"5b9a1be4367d5c0f40d2457c"},"title":"友山李道士抱琴来为予作三曲请诗各为之操·","dynasty":"宋代","writer":"姚勉","content":"若有人兮江之干，志在流水兮必观其澜。\n清风萧萧兮水声潺潺。吁嗟乎，\n世道江河兮谁底其间。","type":[]}
{"_id":{"$oid":"5b9a1be4367d5c0f40d2457d"},"title":"上册宝十三首 亚、终献用《和安》。","dynasty":"宋代","writer":"郊庙朝会歌辞","content":"望高六宫，位应四星。辅佐君子，警戒相成。袆衣褒崇，琛册追荣。\n\n于以奠之，有椒其馨。\n\n","type":[]}
{"_id":{"$oid":"5b9a1be4367d5c0f40d2457e"},"title":"方平道中 其二","dynasty":"金朝","writer":"段克己","content":"病怯春衫薄，衰怜葛屦轻。平芜迷旧迹，幽鸟变新声。\n\n兴与云俱远，心同水共清。胶胶还扰扰，回首笑浮生。\n\n","type":[]}
{"_id":{"$oid":"5b9a1be4367d5c0f40d2457f"},"title":"永昭陵挽词三首 其三","dynasty":"宋代","writer":"欧阳修","content":"行殿沉沉画翣重，凄凉挽铎出深宫。攀号不悟龙胡远，侍从犹穿豹尾中。\n\n日薄山川长起雾，天寒松柏自生风。斯民四十年涵煦，耕凿安知荷帝功。\n\n","type":[]}
{"_id":{"$oid":"5b9a1be4367d5c0f40d24580"},"title":"奉使契丹二十八首 春日寄内","dynasty":"宋代","writer":"苏辙","content":"春到燕山冰亦消，归骖迎日喜嫖姚。\n久行胡地生华发，初试东风脱敝貂。\n插髻小幡应正尔，点盘生菜为谁挑。\n附书勤扫东园雪，到日青梅未满条。","type":[]}
{"_id":{"$oid":"5b9a1be4367d5c0f40d24581"},"title":"满庭芳 欲脱家","dynasty":"元代","writer":"王哲","content":"既欲修行，终全＊谧，出离尘俗相当。莫凭外坐，朝暮起心香。须是损妻舍事，违乡土、＊却儿娘。常归一，民安国富，战胜又兵强。长长。潇洒做，搜寻玄妙，认取清凉。又凭空渺邈，大道无方。只在圆光自照，明来后、堪用衡量。重阳子，迎霜金菊，独许满庭芳。","type":[]}
{"_id":{"$oid":"5b9a1be5367d5c0f40d24582"},"title":"题墨梅","dynasty":"元代","writer":"陶宗仪","content":"花光三昧幻冰魂，满纸春风带墨痕。好似孤山亭子上，一枝斜映月黄昏。\n\n","type":[]}
{"_id":{"$oid":"5b9a1be5367d5c0f40d24583"},"title":"答顾司勋二首 其一","dynasty":"明代","writer":"欧大任","content":"宸居钜丽观，建业维旧京。省寺夹阊阖，宫阙槩泰清。\n\n人文盛斯日，鸣环猎冠缨。顾生起吴会，握管逢休明。\n\n修嫭宛珠润，清馥含兰馨。通方极丘索，辨古分淄渑。\n\n诗从四始正，曲合九奏成。何哉铨衡地，洵有箕颖情。\n\n结佩岂不美，折麻殊自荣。余岂茂陵客，跌宕东方生。\n\n申章谢嘉藻，辗转怀同声。\n\n","type":[]}
{"_id":{"$oid":"5b9a1be5367d5c0f40d24584"},"title":"朝陵遇雨 其二","dynasty":"明代","writer":"区大相","content":"言避崤陵雨，翻行大壑云。微风清树气，积润洗山文。\n\n银海春波阔，龙池细涧分。九陵松柏路，香霭日氤氲。\n\n","type":[]}
{"_id":{"$oid":"5b9a1be5367d5c0f40d24585"},"title":"彭城怀古","dynasty":"明代","writer":"王佐（汝学）","content":"满目山河霸业荒，西风烟草正茫茫。沐猴人去成终古，戏马台前自夕阳。\n\n只把仁残分汉楚，何曾百二藉金汤。韩生浪说关中好，秦在关中亦已亡。\n\n","type":[]}
{"_id":{"$oid":"5b9a1be5367d5c0f40d24586"},"title":"菩萨蛮·霜天不管青山瘦","dynasty":"宋代","writer":"佚名","content":"霜天不管青山瘦。轻云浅拂修眉皱。烟树隔潇湘。隔帆吹异香。影残春恨小。淡墨敧斜倒。无处著消愁。笛寒人倚楼。","type":[]}
{"_id":{"$oid":"5b9a1be5367d5c0f40d24587"},"title":"鹧鸪天","dynasty":"清代","writer":"吴怀凤","content":"几许情怀恨未完。花枝常向病中看。渐依人面春云薄，欲拾榆钱夜月残。\n\n愁没绪，思无端。低徊镇日自凭栏。东风芳草浑无赖，弱质偏教耐晚寒。\n\n","type":[]}
{"_id":{"$oid":"5b9a1be5367d5c0f40d24588"},"title":"题徐工部节孝册二首 其一","dynasty":"明代","writer":"王以悟","content":"天祸东扬日，孝儿独有名。丹心青史在，九死一毛轻。\n\n挝鼓声争烈，服砒意更倾。令人思蔡顺，厚遣赤眉营。\n\n","type":[]}
{"_id":{"$oid":"5b9a1be5367d5c0f40d24589"},"title":"和真珠花二首 其一","dynasty":"宋代","writer":"廖行之","content":"琼林玉女职司花，装缀珠玑泣露华。妙手有神俄点化，灵根何日下天涯。\n\n","type":[]}
{"_id":{"$oid":"5b9a1be5367d5c0f40d2458a"},"title":"偶题六绝 其五","dynasty":"宋代","writer":"李之仪","content":"不觉六月初八日，还是去年瓜熟时。鞭藉竟谁能致曲，定自昭昭终可期。\n\n","type":[]}
{"_id":{"$oid":"5b9a1be5367d5c0f40d2458b"},"title":"吴趋行","dynasty":"魏晋","writer":"佚名","content":"茧满盖重帘，唯有远相思。藕叶清朝钏，何见早归时。\n\n","type":[]}
{"_id":{"$oid":"5b9a1be6367d5c0f40d2458c"},"title":"山城月夜自和东行集句韵","dynasty":"明代","writer":"陈循","content":"蟾光如水浸清秋，防塞将军在戍楼。\n千里无尘烽火寂，夜深犹起看旄头。","type":[]}
{"_id":{"$oid":"5b9a1be6367d5c0f40d2458d"},"title":"九日二首次九峰韵 其一","dynasty":"明代","writer":"钟芳","content":"晓霁凝孤眺，凭高挹翠寒。任渠秋色老，且爱菊英团。\n\n地控舆图尽，峰攒冕黼端。时清惭独拙，应负旧儒冠。\n\n","type":[]}
{"_id":{"$oid":"5b9a1be6367d5c0f40d2458e"},"title":"壬寅春正四日晋郡小憩道中古庵信笔书此 其三","dynasty":"清代","writer":"何士循","content":"自我来太平，十日五巡乡。一到松门城，六夜宿箬簧。\n\n凡再至三至，新河及新场。足迹遍东南，更涉大陈航。\n\n乘风破海浪，百里犯重洋。兼至隘顽城，除夕食不遑。\n\n鸣琴易鸣笳，谁云不下堂。每每督队出，有如事戎行。\n\n前行列营哨，到处联团防。炮声雷訇匉，旗影风飞扬。\n\n冒雨群如沐，犯雪冻欲僵。我劳民未安，中夜起徬徨。\n\n且喜入新年，暂可息尘忙。行行复至郡，乃为迎送忙。\n\n","type":[]}
{"_id":{"$oid":"5b9a1be6367d5c0f40d2458f"},"title":"悼亡","dynasty":"唐代","writer":"王涣","content":"春来得病夏来加，深掩妆窗卧碧纱。为怯暗藏秦女扇， \n 怕惊愁度阿香车。腰肢暗想风欺柳，粉态难忘露洗花。 \n 今日青门葬君处，乱蝉衰草夕阳斜。","type":[]}
{"_id":{"$oid":"5b9a1be7367d5c0f40d24590"},"title":"思乡","dynasty":"清代","writer":"张鹏翮","content":"久宦思乡岁月深，几回归梦抵千金。门前江色依然绿，槛外莺声尚满林。\n\n漫说申家新使者，更夸乔令旧知音。曙钟乍动惊魂觉，谁识愁人一片心？\n\n","type":[]}
{"_id":{"$oid":"5b9a1be7367d5c0f40d24591"},"title":"秋日书怀寄白宾客","dynasty":"唐代","writer":"刘禹锡","content":"州远雄无益，年高健亦衰。兴情逢酒在，筋力上楼知。 \n 蝉噪芳意尽，雁来愁望时。商山紫芝客，应不向秋悲。","type":[]}
{"_id":{"$oid":"5b9a1be7367d5c0f40d24592"},"title":"生查子（收灯日次李举之韵）","dynasty":"宋代","writer":"洪适","content":"廉纤小雨来，噤罥轻寒乍。丝竹送迎时，灯火阑珊夜。 \n 铜壶漏故迟，银烛花频灺。怀我独醒人，健笔方飞洒。","type":[]}
{"_id":{"$oid":"5b9a1be7367d5c0f40d24593"},"title":"斋居怀林逸人","dynasty":"明代","writer":"黄玄","content":"累月不出户，阶前空绿苔。如何归雁后，不见故人来。\n\n野竹连书幌，寒山对酒杯。閒居能著述，端愧子云才。\n\n","type":[]}
{"_id":{"$oid":"5b9a1be7367d5c0f40d24594"},"title":"梵动经 其三","dynasty":"当代","writer":"钟锦","content":"我及世间终漫存，枉从劫内计根源。若将观察穷无际，天地绵绵孰可论？\n\n","type":[]}
{"_id":{"$oid":"5b9a1be7367d5c0f40d24595"},"title":"和张王臣","dynasty":"宋代","writer":"廖行之","content":"词伯今犹从事衫，追风才轶谢羸骖。\n浪传齐己声江左，不见弥明隐岳南。\n骚读正堪供痛饮，箎音那许接高谈。\n君家况有輶轩法，乞与新编得细参。","type":[]}
{"_id":{"$oid":"5b9a1be8367d5c0f40d24596"},"title":"蝶恋花 巴陵山行","dynasty":"明代","writer":"顾璘","content":"秋色那知行近远。翠竹丹榆，递换撩人眼。导骑才随山麓转。\n\n渔舟又渡溪流浅。\n\n数过奇峰千万点。野兴疏狂，转逗身轻健。悬崖绝涧皆平坦。\n\n寰中只奈人心险。\n\n","type":[]}
{"_id":{"$oid":"5b9a1be8367d5c0f40d24597"},"title":"十三澳诗","dynasty":"清代","writer":"胡健","content":"沙回港绕锦相联，海阔银河落九天。鼎峙中分庐上下，湾开四面地方圆。\n\n潭边月载求鱼艇，水淈人耕立鹤田。礼让易兴缘俗朴，书声时听和春弦。\n\n","type":[]}
{"_id":{"$oid":"5b9a1be8367d5c0f40d24598"},"title":"颂古四十四首","dynasty":"宋代","writer":"释法泰","content":"鸡寒上树，鸭寒下水。\n三百馀会不能宣，九年面壁徒瞌睡。\n休瞌睡，上是天兮下是地。","type":[]}
{"_id":{"$oid":"5b9a1be8367d5c0f40d24599"},"title":"梅花开到九分","dynasty":"清代","writer":"叶燮","content":"亚枝低拂碧窗纱，镂月烘霞日日加。祝汝一分留作伴，可怜处士已无家。\n\n","type":[]}
{"_id":{"$oid":"5b9a1be8367d5c0f40d2459a"},"title":"题湖堂长春风堂","dynasty":"宋代","writer":"陈宓","content":"柯翰由来元气同，要须壮岁似儿童。\n君家友爱谁能比，一榻长如二月中。","type":[]}
{"_id":{"$oid":"5b9a1be8367d5c0f40d2459b"},"title":"江头十日雨","dynasty":"宋代","writer":"陆游","content":"江头十日雨，雨止春已尽。\n残红如扫空，草木皆绿润。\n村墟樱笋闹，节物团粽近。\n可怜笠泽翁，百忧集双鬓。\n赋诗空自清，学道了不进。\n林间一瓯茶，晤语君勿吝。","type":[]}
{"_id":{"$oid":"5b9a1be8367d5c0f40d2459c"},"title":"送春","dynasty":"明代","writer":"许炯","content":"二十四番春事忙，东君已驾欲回乡。杜鹃枝上偏啼血，金谷楼前易断肠。\n\n芳草有情还绊马，落花无泪可沾裳。明年更有来时节，桃李相迎整旧妆。\n\n","type":[]}
{"_id":{"$oid":"5b9a1be8367d5c0f40d2459d"},"title":"题桃花珍禽图","dynasty":"明代","writer":"刘崧","content":"山桃花开红满枝，珍禽啄花光陆离。袅袅欲立不自持，吴堤十里锦作帷。\n\n忆昔半醉倒接䍦，走马挟弹归来时，还见踏翻红雪飞。\n\n","type":[]}
{"_id":{"$oid":"5b9a1be8367d5c0f40d2459e"},"title":"拟花间十八首 其十五 八拍蛮·阎选","dynasty":"清代","writer":"汪东","content":"轻锁雕笼囚凤鸟，故抛红豆散鸳鸯。闺里若应知此恨，背人偷揾泪千行。\n\n","type":[]}
{"_id":{"$oid":"5b9a1be8367d5c0f40d2459f"},"title":"天平山","dynasty":"宋代","writer":"苏舜钦","content":"吴会括众山，戢戢不可数。其间号天平，突兀为之主。\n\n杰然镇西南，群岭争拱辅。吾知造物意，必以屏大府。\n\n清溪至其下，仰视势飞舞。伟石如长人，坚立欲言语。\n\n扪萝缘险磴，烂漫松竹古。中腰有危亭，前对绀壁举。\n\n石窦落玉泉，泠泠四时雨。源生白云间，颜色若粉乳。\n\n旱年或播洒，润可足九土。奈何但泓澄，未为应龙取。\n\n予方弃尘中，岩壑素自许。盘桓择雄胜，至此快心膂。\n\n庶得耳目清，终甘死于虎。\n\n","type":[]}
{"_id":{"$oid":"5b9a1be9367d5c0f40d245a0"},"title":"和退之李昂四首 其四","dynasty":"当代","writer":"陈伟","content":"万古寥天一鹗空，烹来猛士又歌风。擎杯不尽兴亡恨，消得残阳几度红。\n\n","type":[]}
{"_id":{"$oid":"5b9a1be9367d5c0f40d245a1"},"title":"鹧鸪天","dynasty":"清代","writer":"俞陛云","content":"淰淰柔波拍舵鸣。小诗都半客中成。新丝上市喧人语，香稻连畦晒晚晴。\n\n乡梦稳，布帆轻。髫年犹及见承平。山川淳朴流民少，午夜行舟总不惊。\n\n","type":[]}
{"_id":{"$oid":"5b9a1be9367d5c0f40d245a2"},"title":"三闾庙","dynasty":"唐代","writer":"戴叔伦","content":"沅湘流不尽，屈宋怨何深。\n日暮秋烟起，萧萧枫树林。","type":[]}
{"_id":{"$oid":"5b9a1be9367d5c0f40d245a3"},"title":"七峰诗序 碧云峰","dynasty":"宋代","writer":"李纲","content":"落日衔山隐半轮，桑榆残照起游氛。佳人怅望何时见，万里平凝合碧云。\n\n","type":[]}
{"_id":{"$oid":"5b9a1be9367d5c0f40d245a4"},"title":"题严公祠","dynasty":"宋代","writer":"李处权","content":"挂席上桐庐，溪山似画图。\n斯人不复见，吾道一何孤。\n谁入非熊梦，真成失马从。\n清风端未泯，犹可激贪夫。","type":[]}
{"_id":{"$oid":"5b9a1bea367d5c0f40d245a5"},"title":"十二月二日腊祭前一日致斋惠照呈清叟察院三绝 其一","dynasty":"宋代","writer":"郑刚中","content":"峨冠执法公宜整，端冕临祠我亦严。深炷炉香通问讯，小寒清坐隔疏帘。\n\n","type":[]}
{"_id":{"$oid":"5b9a1bea367d5c0f40d245a6"},"title":"浯溪行","dynasty":"清代","writer":"严永华","content":"昔读磨崖碑，已耳浯溪名。今向岭西游，快作《浯溪行》。\n\n浯溪之水清千尺，浯溪之石更奇特。次山文字平原书，万古光芒烛奎壁。\n\n嗣皇灵武成中兴，元戎两京显殊绩。惜哉张、李乱纪纲，我览斯文增叹息。\n\n当时不识颜真卿，天生汾阳为社稷。壮士解衣吁可危，槛车就逮寒无色。\n\n若非仙李识奇才，那得冲风起云异。纵令厮养皆英雄，要伏词臣大识力。\n\n苍茫怀古意无限，老枫无言山自碧。更将揽胜登𢈪台，遗址荒凉不可得。\n\n记委符节归江湖，剩有窊樽涵月魄。振衣四顾浩悲歌，行人指点漫郎宅。\n\n","type":[]}
{"_id":{"$oid":"5b9a1bea367d5c0f40d245a7"},"title":"梅山宗老惠近诗明日自山中来访余尧城驿二首 其二","dynasty":"宋代","writer":"周紫芝","content":"参得诗中句外禅，颇知经岁杜禅关。要须觌面亲分付，不免烦君一下山。\n\n","type":[]}
{"_id":{"$oid":"5b9a1bea367d5c0f40d245a8"},"title":"去年十一月十二日致宏如秦州仆饯之余口复到","dynasty":"宋代","writer":"张嵲","content":"忆昔游河梁，对床三夜语。\n平生慷慨心，远别颜亦苦。\n朔风黄叶深，尚记躯车去。\n君行已映林，我首犹屡顾。\n重经分手地，物色宛如许。\n怀人感河山，抚节惊寒暑。\n别来世事多，琐细不足数。\n惟有绿林徒，跳梁犹若故。\n汉南十二州，一半为盗据。\n向之西来师，猛鸷类熊虎。\n从以万马群，旌旃蔽村坞。\n惟知口打贼，未辨狸搏鼠。\n徵求徒浚民，万分一无补。\n空令贫者毙，复使富室窭。\n去年粟如金，艰食古未睹。\n今春濒汉州，秋种不入土。\n如何十万师，不办一朝貯。\n传闻许汝郊，平民尽俘掳。\n秋高马首南，跬足仰谁御。\n栖山无定居，处邑复多惧。\n无资忧殍踣，有粟畏攘取。\n怀安昔所戒，随众谋远举。\n第恐向他州，未保终安堵。\n悠悠四海间，托身定何所。\n忧来如鼎燋，意乱若棼缕。\n君家聚族多，巢幙多风雨。\n胡为事远游，遄归莫容与。","type":[]}
{"_id":{"$oid":"5b9a1bea367d5c0f40d245a9"},"title":"喜迁莺","dynasty":"元代","writer":"王恽","content":"五更残梦。听绿窗莺语，罗衾香拥。百啭多情，娇啼无泪，枕上一声时送。\n\n真成翠鬟双笋，当户玉琴初弄。欲谁共。趁风和求友，乔林烟蓊。\n\n春动。花气重。暗度垂杨，暖人酴醾洞。倦客芳悰。佳人幽思，愁满彩笺金凰。\n\n自怜比来心事，两翅果谁搏控。听指纵。望高城落日，黄尘飞鞚。\n\n","type":[]}
{"_id":{"$oid":"5b9a1beb367d5c0f40d245aa"},"title":"江黄二州谒白尚书苏端明祠有感","dynasty":"明代","writer":"王世贞","content":"白傅佐浔阳，匡庐落其手。苏公谪宜黄，游踪寄樊口。\n\n物情岂相为，天意良不偶。挥泪对青衫，垂腰厌黄绶。\n\n是时二公年，四十加八九。飞腾在俄顷，纶綍相先后。\n\n而我同兹岁，楚宪起南亩。却顾所佩章，叨窃惭已久。\n\n椒浆荐落日，馀沥自为寿。髫年弄笔墨，老至忘其丑。\n\n颇谙游戏禅，更贪声闻酒。别业娄水傍，岁功良亦厚。\n\n园多履道竹，门种杭堤柳。功名善愚人，人生好自负。\n\n造物亦苦悭，安能令多取。真乐随形无，虚名背身有。\n\n洛下醉朱唇，天南摇白首。明年定挂冠，不蓄赵瑟妇。\n\n以此叩二公，公其默许否。\n\n","type":[]}
{"_id":{"$oid":"5b9a1beb367d5c0f40d245ab"},"title":"朝丹霞","dynasty":"宋代","writer":"高似孙","content":"杳倏驾兮潜青宜，舞刚风兮鹄分翎。\n上何有兮无能名，老积气兮寒泠泠。","type":[]}
{"_id":{"$oid":"5b9a1beb367d5c0f40d245ac"},"title":"登庐峰二首 其二","dynasty":"宋代","writer":"朱熹","content":"佳友纷来集，欣然会宿心。风泉陪徙倚，云月共窥临。\n\n雅唱情俱胜，微言思独深。兹游非逸豫，邂逅得良箴。\n\n","type":[]}
{"_id":{"$oid":"5b9a1beb367d5c0f40d245ad"},"title":"昨日王德父何昭德回后曝背于庵后大山上甚乐","dynasty":"宋代","writer":"何梦桂","content":"碧旻收云兮，秋气肃甭。\n万籁声沉兮，秋日晶荧。\n青山崯崯兮，白石瑛瑛。\n麋鹿跂跂兮出高陵，野鸟活活兮两岑对鸣。\n黄犍湿湿羝群，或讹或寝兮野于坰。\n吾忘吾独兮，吾与禽兽兮为邻。\n违市朝兮不与世撄，利名不入兮宠辱忘惊。\n聊遗吾形兮放吾情，美背曝兮不可以遗君。\n时分吾席坐兮，采樵负苓。\n吾其徜徉乎此山以终吾生兮，其乐无央。","type":[]}
{"_id":{"$oid":"5b9a1beb367d5c0f40d245ae"},"title":"过卜克达坂","dynasty":"清代","writer":"弘历","content":"常岁迤东猎，迤西此重寻。廿围倏蒇事，二竖待成擒。\n\n缵武惟勤已，运筹更悉心。贞符如卜克，愿即递佳音。\n\n","type":[]}
{"_id":{"$oid":"5b9a1beb367d5c0f40d245af"},"title":"对菊四首 其四","dynasty":"宋代","writer":"郑思肖","content":"三径今非昔，多愁老此身。谁知陶靖节，只是晋朝人。\n\n","type":[]}
{"_id":{"$oid":"5b9a1beb367d5c0f40d245b0"},"title":"颂古五十七首","dynasty":"宋代","writer":"释道昌","content":"舌头不出口，三三成九九。\n算到香台还，彼此落人后。","type":[]}
{"_id":{"$oid":"5b9a1beb367d5c0f40d245b1"},"title":"过太清道院有感","dynasty":"明代","writer":"孙承恩","content":"竹楼曾为习诗章，卷里犹看墨色光。作者主人半零落，空馀苍翠拂云长。\n\n","type":[]}
{"_id":{"$oid":"5b9a1beb367d5c0f40d245b2"},"title":"醉归","dynasty":"宋代","writer":"陆游","content":"十亩春芜手自犁，瓜牛庐在镜湖西。\n禅心每笑弹棋局，道眼长捐刮膜篦。\n绝食就官分鹤料，无车免客笑鸡栖。\n旗亭酒贱秋风近，夜夜归来醉似泥。","type":[]}
{"_id":{"$oid":"5b9a1beb367d5c0f40d245b3"},"title":"邀凉亭五首","dynasty":"宋代","writer":"彭龟年","content":"凉风不肯来，偃蹇如相要。\n悠悠天地间，舍我从谁邀。","type":[]}
{"_id":{"$oid":"5b9a1bec367d5c0f40d245b4"},"title":"酒泉子·庭树霜凋","dynasty":"唐代","writer":"冯延巳","content":"庭树霜凋，\n一夜愁人窗下睡。\n绣帏风，兰烛焰，梦遥遥。\n\n金笼鹦鹉怨长宵，\n笼畔玉筝弦断。\n陇头云，桃源路，两魂消。","type":[]}
{"_id":{"$oid":"5b9a1bec367d5c0f40d245b5"},"title":"学宫诸生饮邀予与予野同之二首","dynasty":"宋代","writer":"袁说友","content":"少日峨冠英俊场，课余觞饮共徜徉。\n孰知薄宦江湖去，频梦炉亭饼{托扌换饣}香。","type":[]}
{"_id":{"$oid":"5b9a1bec367d5c0f40d245b6"},"title":"送刁绎从事自龙舒西赴青城宰","dynasty":"宋代","writer":"宋庠","content":"东别群舒国，西踰二剑天。才高邺都檄，政伫武城弦。\n\n莋马征蹄苦，岩鸡瑞羽鲜。离愁知远近，万里到桥边。\n\n","type":[]}
{"_id":{"$oid":"5b9a1bec367d5c0f40d245b7"},"title":"三用韵自警","dynasty":"明代","writer":"童冀","content":"诗亡然后春秋作，灾异不独书雨雹。一朝夹谷会强齐，片言立使莱兵却。\n\n当时门人谁好学，陋巷独称颜氏乐。后人往往学术偏，自谓圣贤堪比肩。\n\n董贾犹存二三策，荀扬其然岂其然。易经王弼诗郑玄，春秋何休礼服虔。\n\n东南之美仅竹箭，肃慎楛矢何曾见。千载之下得程朱，梦见圣人犹觌面。\n\n六经自此昭日星，伊洛未觉洙泗远。我生独后此数公，望道未见心忡忡。\n\n秋霜暗添短鬓白，春酒不借衰颜红。忧来中夜恒叹慨，犹幸平生守三戒。\n\n志勤道远力已微，夙兴夜寐心长在。春风花开秋叶飞，岁不待人知不知。\n\n青年幸从君子学，白头庶免小人归。\n\n","type":[]}
{"_id":{"$oid":"5b9a1bec367d5c0f40d245b8"},"title":"王世赏大参以途间诗六首索和次韵如左 其三 衡阳","dynasty":"明代","writer":"张吉","content":"十年前事偶心忆，棹拂衡湘醉始醒。不到先生唫望日，芙蓉秋后为谁青。\n\n","type":[]}
{"_id":{"$oid":"5b9a1bec367d5c0f40d245b9"},"title":"水调歌头（再用前韵答任令尹）","dynasty":"宋代","writer":"向子諲","content":"飘飘任公子，爽气欲横秋。向日携诗过我，知不是凡流。筑室清江西畔，巧占一川佳处，剩士日追游。邀我出门去，柱月上新楼。 \n 烂银盘，从树杪，出云头。好是风流从事，同醉入青州。须信人生如幻，七十古来稀有，销得几狐裘。谁似芗林老，无喜亦无忧。","type":[]}
{"_id":{"$oid":"5b9a1bec367d5c0f40d245ba"},"title":"闻西省赏酴醾芍药戏成小诗奉简泰之侍讲舍人年兄并以丁香橄榄百枚助筵却求残花数枝 其二","dynasty":"宋代","writer":"周必大","content":"满架冰肌合碧云，翻阶翠袖映红裙。玉堂只有金沙在，伴直明朝又属君。\n\n","type":[]}
{"_id":{"$oid":"5b9a1bed367d5c0f40d245bb"},"title":"寄旧友二首","dynasty":"宋代","writer":"宋伯仁","content":"微官宁得似穷儒，挽首逢迎气不舒。\n便是伐薪能煮海，何如烧叶自观书。\n半逢寒雨苕溪酒，一线西风震泽鱼。\n但得此身无系束，江南有地着顽疏。","type":[]}
{"_id":{"$oid":"5b9a1bed367d5c0f40d245bc"},"title":"绵扇偶吟一首","dynasty":"宋代","writer":"苏籀","content":"拏云擘茧写兰亭，洴絖娃宫箑柄成。\n皎洁中规捐月斧，清雄消暍并桃笙。\n玉毫躔内乘鸾女，冰鉴光中墨客卿。\n爱惜御冬充便面，辟寒抚勉燠屯营。","type":[]}
{"_id":{"$oid":"5b9a1bed367d5c0f40d245bd"},"title":"跋张功父通判直阁所惠约斋诗乙藁","dynasty":"宋代","writer":"杨万里","content":"句里勤分似，灯前得细尝。孤芳后山种，一瓣放翁香。\n\n苦处霜争涩，臞来鹤校强。不应穷活计，公子也忙忙。\n\n","type":[]}
{"_id":{"$oid":"5b9a1bee367d5c0f40d245be"},"title":"潮州喜晤温慕柳同年别后却寄三首 其一","dynasty":"清代","writer":"丘逢甲","content":"故人今洞主，雄镇古瀛州。白鹿经犹讲，红羊劫未收。\n\n秋城明落照，孤塔枕寒流。独客来天末，相思倚柁楼。\n\n","type":[]}
{"_id":{"$oid":"5b9a1bee367d5c0f40d245bf"},"title":"又次韵帅初诸前七首","dynasty":"宋代","writer":"陈著","content":"三閒老屋坐屏山，梅影横斜细竹斑。\n寡欲自能坚铁脊，长生何必问金丹。","type":[]}
{"_id":{"$oid":"5b9a1bee367d5c0f40d245c0"},"title":"白云安尉出戍至夔州","dynasty":"宋代","writer":"冯时行","content":"戍鼓黄云外，征夫白帝东。\n风林行啸虎，雨夜飒哀鸿。\n路入山光静，村含晚色空。\n岚烟欺眼力，不见鹿皮翁。","type":[]}
{"_id":{"$oid":"5b9a1bee367d5c0f40d245c1"},"title":"大水叹五首 其一","dynasty":"清代","writer":"沈树本","content":"戊子春徂夏，时若雨旸风。种苗行方遍，铺田渐芃芃。\n\n农夫顾之喜，谓今岁其丰。如何欻遘患，霪雨无终穷。\n\n西吴百万亩，化作鼋鼍宫。灾殃其数然，讵敢怨苍穹。\n\n所嗟民无食，何以及岁终。作诗维告哀，声比寒号虫。\n\n","type":[]}
{"_id":{"$oid":"5b9a1bee367d5c0f40d245c2"},"title":"民谣","dynasty":"明代","writer":"尤侗","content":"急丈田，长洲县。田几何，百馀万。奉部文，一年限。朝廷丈田除浮粮，浮粮若除须补亡。\n\n下跨河水上山冈，菜畦菱荡都抵当。插旗四角周中央，男奔女走群慞惶。\n\n上官督县令，县令责里正。里正不识弓尺寸，转雇狙狯代持筹，长短方圆一手定。\n\n一手定，一手更。私田缩，官田盈。移重挪轻无不有，田主瞠眼不敢争。\n\n县家覆丈岂能遍，但取溢额可考成。急丈田，限一年。\n\n官经票，吏索钱。官田未见增什一，民钱已闻费万千。\n\n君不见一县图书七百四十一，日造黄册堆积高于山。\n\n","type":[]}
{"_id":{"$oid":"5b9a1bee367d5c0f40d245c3"},"title":"石州慢 蜀中红叶李沪上玉兰已放，帝乡亦日煖，而扬州地气江梅犹在","dynasty":"当代","writer":"石任之","content":"浅梦非真，娥绿未颦，楼外谁折。薄寒比玉堪磨，一尾鱼衔香没。\n\n当时京洛，银锭桥侧微澜，嫣嫣几豆能生蝶。初学制新词，是何年三月。\n\n人曰。隔江清泚，开到辛夷，送梅仙阙。冷淡东风，慢耦扬州丘垤。\n\n测花昨夜，花深乍破三蠡，已添愁海飞红孽。未呕绪吴蚕，食春阴如叶。\n\n","type":[]}
{"_id":{"$oid":"5b9a1bee367d5c0f40d245c4"},"title":"仆射庙","dynasty":"近代","writer":"吴廷铨","content":"汉代纯臣史册彰，胥山仆射两名扬。马封兽石埋千古，鸡卜豚蹄荐一方。\n\n屋故藤萝绿画壁，德高墓庙不沧桑。乐神剧罢人归后，雀噪鸦栖半夕阳。\n\n","type":[]}
{"_id":{"$oid":"5b9a1bee367d5c0f40d245c5"},"title":"塞上杂诗二首 其二","dynasty":"明代","writer":"李梦阳","content":"胡儿追野马，迸蹄若惊鸿。一马带双箭，堕我边壕中。\n\n敢望不敢近，踟蹰各按弓。抽身复北去，天寒沙碛风。\n\n","type":[]}
{"_id":{"$oid":"5b9a1bee367d5c0f40d245c6"},"title":"载月用旧作秋夜泛湖赋唐文皇爽气澄兰沼得诗五首原韵 其二","dynasty":"清代","writer":"弘历","content":"俯仰仲夏徂，上伏又云既。山霭夕送凉，谁云秋尚未。\n\n际此银蟾辉，所遇欣为贵。谢赋兴邈然，那染雕虫气。\n\n","type":[]}
{"_id":{"$oid":"5b9a1bee367d5c0f40d245c7"},"title":"三洲岩闻虎","dynasty":"明代","writer":"陈献章","content":"草动云飞十里风，三洲岩下吼声雄。先生自对山灵笑，不道前身是远公。\n\n","type":[]}
{"_id":{"$oid":"5b9a1bef367d5c0f40d245c8"},"title":"出郭","dynasty":"清代","writer":"潘遵祁","content":"出郭刚乘雨后天，芳林如画草如烟。波痕乍长三篙活，日影微烘一笠圆。\n\n世事不来寻老圃，人生只合泛轻船。含情独向春江立，流尽桃花望渺然。\n\n","type":[]}
{"_id":{"$oid":"5b9a1bef367d5c0f40d245c9"},"title":"次韵子椿五首 其五","dynasty":"宋代","writer":"李之仪","content":"附见谁为邹湛，奖成无复山涛。岂敢遽名此地，不如且醉归舠。\n\n","type":[]}
{"_id":{"$oid":"5b9a1bef367d5c0f40d245ca"},"title":"钟山法云彦上人留中餐罢游草堂寺","dynasty":"宋代","writer":"贺铸","content":"弭楫秦淮尾，登临殊兴回。难销蔬饭饱，更过草堂来。\n\n日转岩扉暝，风披蕙帐开。吾非海盐令，猿鸟莫相猜。\n\n","type":[]}
{"_id":{"$oid":"5b9a1bef367d5c0f40d245cb"},"title":"吴姬曲五首","dynasty":"宋代","writer":"戴表元","content":"吴姬歌，歌声宛宛歌情多。\n当尊一阕且呼酒，酒遍余声无奈何。\n春风颠狂亦如我，坐见花外遥湖波。","type":[]}
{"_id":{"$oid":"5b9a1bef367d5c0f40d245cc"},"title":"送安头陀还兰阴作同少傅公四首 其二","dynasty":"明代","writer":"胡应麟","content":"百丈金身照绿苔，青莲璎珞护瑶台。天龙一指犹堪竖，莫诧西方大士来。\n\n","type":[]}
{"_id":{"$oid":"5b9a1bef367d5c0f40d245cd"},"title":"嘲解十首 其四","dynasty":"宋代","writer":"王迈","content":"孤士每蒙丞相嗔，人心不泯是非真。瓘为苦语攻奸蔡，铨出危言忤老秦。\n\n此事古来曾有样，如今天下几无人。西山夫子深穷理，能以逢干作保身。\n\n","type":[]}
{"_id":{"$oid":"5b9a1bef367d5c0f40d245ce"},"title":"和杨节使登径山","dynasty":"宋代","writer":"释元肇","content":"阊阖门西湖水临，深深院落见春心。梨花风弄影来去，燕子日长谈古今。\n\n起早每缘朝玉阙，归迟多是宴琼林。肯将吹竹弹丝耳，来听重云钟鼓音。\n\n","type":[]}
{"_id":{"$oid":"5b9a1bf0367d5c0f40d245cf"},"title":"游石陵谒倪文卿先生墓","dynasty":"清代","writer":"朱兴悌","content":"草莽书生依宋土，北望中原思艺祖。宫车泪洒牟驼冈，雪耻不忘缚金虏。\n\n袖中拟上中兴书，满壁张图森部伍。布衣老不挂朝缨，慷慨大声咤广武。\n\n天涯沦落莽萧萧，谁其知者陈同甫。石陵原上高士坟，伫立苍茫为怀古。\n\n风流消歇七百年，万树秋声啼杜宇。\n\n","type":[]}
{"_id":{"$oid":"5b9a1bf0367d5c0f40d245d0"},"title":"热河三十六景诗 其十一 西岭晨霞","dynasty":"清代","writer":"玄烨","content":"雨歇更阑斗柄东，成霞聚散四方风。时光岂在凌云句，寡过清谈宜守中。\n\n","type":[]}
{"_id":{"$oid":"5b9a1bf0367d5c0f40d245d1"},"title":"泉州贡院举梁八咏 其七","dynasty":"宋代","writer":"真德秀","content":"簪橐联辉三大老，节旄相映四贤侯。作成后进须先进，引领时流作胜流。\n\n","type":[]}
{"_id":{"$oid":"5b9a1bf1367d5c0f40d245d2"},"title":"观袁修侍郎涨新池","dynasty":"唐代","writer":"卢纶","content":"引水香山近，穿云复绕林。才闻篱外响，已觉石边深。 \n 满处侵苔色，澄来见柳阴。微风月明夜，知有五湖心。","type":[]}
{"_id":{"$oid":"5b9a1bf1367d5c0f40d245d3"},"title":"谒孟庙","dynasty":"明代","writer":"韩日缵","content":"古庙前朝创，遗言圣代崇。七篇开众瞆，绝系绍□蒙。\n\n教岂三迁后，泽仍五世中。荆榛谁自辟，环辙□终穷。\n\n道性尊尧行，閒邪媲禹功。人禽分夜气，行尼信苍穹。\n\n顾讵安诸子，谈应藐七雄。蹊间宁竟□，□路若为通。\n\n五百期虚应，千秋祀独隆。低回俎豆□，馀铎振松风。\n\n","type":[]}
{"_id":{"$oid":"5b9a1bf1367d5c0f40d245d4"},"title":"秋兴用宋推府韵 其二","dynasty":"明代","writer":"郑真","content":"风生濠上碧流湍，日照金鸡五色翰。枫岸晴看霜锦烂，菊篱香挹露珠寒。\n\n附书每欲随玄雁，绾诰何因识紫鸾。沧海东归怜骥子，吴江应已过淮安。\n\n","type":[]}
{"_id":{"$oid":"5b9a1bf1367d5c0f40d245d5"},"title":"雪湖八景次瞿宗吉韵 其三 巢古雪阁","dynasty":"元代","writer":"凌云翰","content":"人间蓬岛是孤山，高阁清虚类广寒。木处恐颠从此稳，僧居疑小较来宽。\n\n瑶花琪树绿边绕，玉宇琼楼向上安。里外湖光明似镜，有梅花处好凭阑。\n\n","type":[]}
{"_id":{"$oid":"5b9a1bf1367d5c0f40d245d6"},"title":"奉次徽王韵赠毕亚卿豫荆凶荒黎民阻饥朝廷简命亚卿毕公兼都宪来膺赈恤重任王有诗嘉赠因次韵少申颂期之意","dynasty":"明代","writer":"林光","content":"中原万姓岂愁饥，天遣公来任抚绥。在处流亡俱引领，会看愁苦变雍熙。\n\n甘霖终慰群生望，草芥能忘一日知。野史大书消几句，汉江那用更沉碑。\n\n","type":[]}
{"_id":{"$oid":"5b9a1bf1367d5c0f40d245d7"},"title":"酹江月/念奴娇","dynasty":"宋代","writer":"赵师侠","content":"韶华婉娩，正和风迟日，喧妍清昼。紫燕黄鹂争巧语，催老芬芳花柳。灼灼花王，盈盈娇艳，独殿春光後。鹤翎初拆，露沾香沁珠溜。遥想京洛风流，姚黄魏紫，间绿如铺纤。小盖低回雕栏曲，车马纷驰圆囿。天雨曼珠，玉盘金束，占得声名久。留连朝暮，赏心不压芳酒。","type":[]}
{"_id":{"$oid":"5b9a1bf1367d5c0f40d245d8"},"title":"续古二十九首","dynasty":"唐代","writer":"陈陶","content":"大尧登宝位，麟凤焕宸居。海曲沾恩泽，还生比目鱼。 \n 生值揖逊历，长歌东南春。钓鳌年三十，未见天子巡。 \n 轩辕承化日，群凤戏池台。大朴衰丧后，仲尼生不来。 \n 大道归孟门，萧兰日争长。想得巢居时，碧江应无浪。 \n 矻矻蓬舍下，慕君麒麟阁。笑杀王子乔，寥天乘白鹤。 \n 杳杳巫峡云，悠悠汉江水。愁杀几少年，春风相忆地。 \n 吴洲采芳客，桂棹木兰船。日晚欲有寄，裴回春风前。 \n 仙家风景晏，浮世年华速。邂逅汉武时，蟠桃海东熟。 \n 南国珊瑚树，好裁天马鞭。鱼龙不解语，海曲空蝉娟。 \n 周穆恣游幸，横天驱八龙。宁知泰山下，日日望登封。 \n 秦国饶罗网，中原绝麟凤。万乘巡海回，鲍鱼空相送。 \n 秦家无庙略，遮虏续长城。万姓陇头死，中原荆棘生。 \n 秦作东海桥，中州鬼辛苦。纵得跨蓬莱，群仙亦飞去。 \n 隋炀弃中国，龙舟巡海涯。春风广陵苑，不见秦宫花。 \n 范子相句践，灭吴成大勋。虽然五湖去，终愧磻溪云。 \n 麟凤识翔蛰，圣贤明卷舒。哀哉嵇叔夜，智不及鶢鶋。 \n 战地三尺骨，将军一身贵。自古若吊冤，落花少于泪。 \n 楚国千里旱，土龙日已多。九谷竟枯死，好云闲嵯峨。 \n 汉家三殿色，恩泽若飘风。今日黄金屋，明朝长信宫。 \n 南园杏花发，北渚梅花落。吴女妒西施，容华日消铄。 \n 山鸡理毛羽，自言胜乌鸢。一朝逢鸑鷟，羞死南海边。 \n 秦家卷衣贵，本是倡家子。金殿一承恩，貂蝉满乡里。 \n 魏宫薛家女，秀色倾三殿。武帝鼎湖归，一身似秋扇。 \n 婵娟越机里，织得双栖凤。慰此殊世花，金梭忽停弄。 \n 学古三十载，犹依白云居。每览班超传，令人慵读书。 \n 雄剑久濩落，夜吟秋风起。不是懒为龙，此非延平水。 \n 朝为杨柳色，暮作芙蓉好。春风若有情，江山相逐老。 \n 景龙临太极，五凤当庭舞。谁信壁间梭，升天作云雨。 \n 曾梦诸侯笑，康囚议脱枷。千根池底藕，一朵火中花。","type":[]}
{"_id":{"$oid":"5b9a1bf1367d5c0f40d245d9"},"title":"送鲁有开中大知洺州次子瞻韵","dynasty":"宋代","writer":"苏辙","content":"仲连虽不仕，而非绮与园。\n逡巡笑谈间，屡解战斗繁。\n子敬识二孙，长揖鼓鼙喧。\n意气感周郎，振策起江村。\n二贤继英风，千载为高门。\n曾孙事仁祖，风义夙所敦。\n台阁余故事，父老称遗言。\n白发识公子，十载友元昆。\n婆娑久不试，俯仰色愈温。\n五马忽嘶鸣，朱轮夹征轩。\n旌旄隔河至，部曲几人存。\n铜虎不可留，刍狗行当燔。\n秋潦决河防，遗黎化惊魂。\n忧心念千里，何暇把一樽。\n西城叩门别，南风吹帽翻。\n嗟我限出竭，未敢逾短垣。\n新晴水尚壮，想见民惊奔。\n安得万丈堤，止此百里浑。\n姑尔救一境，谁当理其源。\n百闻贵一见，尺书为我论。","type":[]}
{"_id":{"$oid":"5b9a1bf1367d5c0f40d245da"},"title":"老去","dynasty":"清代","writer":"郑孝胥","content":"平生无他长，不受世束缚。贫贱与富贵，殊未改其乐。\n\n造物欲穷之，相戏亦颇虐。守边向南荒，建国就朔漠。\n\n三年气难挫，一举若孤鹤。蚁封水曲间，驰骋等寥廓。\n\n何曾顾鸿鹄，况乃语燕雀。惟老不可避，俯首羁朽索。\n\n老去终未甘，无使怀抱恶。\n\n","type":[]}
{"_id":{"$oid":"5b9a1bf1367d5c0f40d245db"},"title":"咏苜蓿","dynasty":"宋代","writer":"梅尧臣","content":"苜蓿来西或，蒲萄亦既随。\n胡人初未惜，汉使始能持。\n宛马当求日，离宫旧种时。\n黄花今自发，撩乱牧牛陂。","type":[]}
{"_id":{"$oid":"5b9a1bf2367d5c0f40d245dc"},"title":"和答余以贞佥宪见寄韵言怀二首 其二","dynasty":"明代","writer":"黄仲昭","content":"误含雨意出山来，枯槁难将一滴培。便欲陈情乞骸骨，荷锄归理旧田垓。\n\n","type":[]}
{"_id":{"$oid":"5b9a1bf2367d5c0f40d245dd"},"title":"送陈瑞卿之临清兵备","dynasty":"明代","writer":"王鏊","content":"北来作镇重才猷，齐鲁权兼坐上游。官职朝廷犹耳目，地形中国是咽喉。\n\n搴帷尚记来时面，借箸应烦席上筹。春入四郊狐兔灭，月明还上庾公楼。\n\n","type":[]}
{"_id":{"$oid":"5b9a1bf2367d5c0f40d245de"},"title":"门前柳","dynasty":"宋代","writer":"姜特立","content":"一桁门前柳，亭亭翠插空。\n悲秋宋玉宅，学舞楚王宫。\n夜映楼台月，朝牵鞭荇风。\n多情二三月，乱絮扑房栊。","type":[]}
{"_id":{"$oid":"5b9a1bf2367d5c0f40d245df"},"title":"送孙积中同年赴任陕府","dynasty":"宋代","writer":"张舜民","content":"劭农使者岭南回，上佐题舆陕道开。河水已随浮世去，条山应喜故人来。\n\n雨摧苦笋催羹臛，风飐樱桃落酒杯。我欲函关更西去，不知令尹肯相陪。\n\n","type":[]}
{"_id":{"$oid":"5b9a1bf2367d5c0f40d245e0"},"title":"绍兴以后祀五方帝六十首","dynasty":"隋代","writer":"佚名","content":"辰牡孔硕，奉牲以告。\n秘祝非祈，丰年宜报。\n至意昭良，交乎神明。\n降福穰穰，用燕群生。","type":[]}
{"_id":{"$oid":"5b9a1bf2367d5c0f40d245e1"},"title":"冬至展先母罗太安人漕坪陇有感 其二","dynasty":"明代","writer":"邹元标","content":"矗矗云山壮，阴阴草木稠。昔年曾瑞鹤，此地见眠牛。\n\n地胜疑天意，人和岂力谋。先慈多隐德，佳气正千秋。\n\n","type":[]}
{"_id":{"$oid":"5b9a1bf2367d5c0f40d245e2"},"title":"和钝庵岁暮杂感 其一","dynasty":"清代","writer":"宋实颖","content":"年少才名也自雄，老来城北半飘蓬。闭门种菜浑闲事，输与人间霹雳弓。\n\n","type":[]}
{"_id":{"$oid":"5b9a1bf2367d5c0f40d245e3"},"title":"同黄季主金伯韶两生过伯符宅时傅明府先在坐","dynasty":"明代","writer":"胡应麟","content":"残雪初回万井春，一尊官舍暮留宾。抽毫太液多名士，击筑长安尽酒人。\n\n惨淡骥心逢处老，飞扬龙剑合来神。盘中苜蓿犹堪饱，莫放仙凫去紫宸。\n\n","type":[]}
{"_id":{"$oid":"5b9a1bf2367d5c0f40d245e4"},"title":"病中午后登山閒步遥见园亭有以帟张栏处久而","dynasty":"宋代","writer":"岳珂","content":"满山桃李闹红霞，曾约香山白鹿车。\n堪笑东风欺病客，搀先且到别人家。","type":[]}
{"_id":{"$oid":"5b9a1bf3367d5c0f40d245e5"},"title":"送参寥师归钱塘","dynasty":"宋代","writer":"苏过","content":"我先大夫东南游，六年云水穷抉搜。吹嘘人物到方外，伯乐未忍轻骅骝。\n\n老师一见心相投，气味要是同薰莸。尘埃岂解埋珠玉，自有宝气干斗牛。\n\n作诗为文尽馀事，劲节凛凛横九秋。俗子欲交辄掉头，我友天下第一流。\n\n虽遭谤骂不少避，年世久已同浮沤。我昨南来自炎州，师亦方解钟仪囚。\n\n握手流涕古汴沟，生死骨肉我未瘳。众人见弃谁相休，累然独处空山幽。\n\n忽闻剥啄师唤我，洒扫茅堂三日留。行行吴越有旧隐，明年当泛西湖舟。\n\n赠言乃是朋友义，敢效儿女空绸缪。夜光明月宜自收，虎文豹缬非身谋。\n\n","type":[]}
{"_id":{"$oid":"5b9a1bf4367d5c0f40d245e6"},"title":"重阳二首 其二","dynasty":"明代","writer":"陶安","content":"客居正有大龙山，又有黄花古市阛。九日何缘无节意，一身犹自远乡关。\n\n亲交对景应相忆，僚佐离家尽不闲。莫道明年谁尚健，茱萸已笑鬓毛斑。\n\n","type":[]}
{"_id":{"$oid":"5b9a1bf4367d5c0f40d245e7"},"title":"淮上舟夜","dynasty":"清代","writer":"邵咏","content":"淮南雨晴夜，初夏似新秋。月色兼凉起，河声入梦流。\n\n艰难依蹇仆，飘泊信孤舟。应识回家日，惊心念旧游。\n\n","type":[]}
{"_id":{"$oid":"5b9a1bf4367d5c0f40d245e8"},"title":"过严子陵钓台二首 其二","dynasty":"明代","writer":"苏葵","content":"不从草昧助诛新，争肯时平拜谏臣。天上功名非强厌，山中情性本来真。\n\n可怜汉业频更主，只有严滩未属人。岁岁钓台烟雨外，白鸥无恙水潾潾。\n\n","type":[]}
{"_id":{"$oid":"5b9a1bf4367d5c0f40d245e9"},"title":"山居诗三首呈诸道侣 其三","dynasty":"元代","writer":"丁鹤年","content":"懒散形骸不自持，黄冠聊束鬓边丝。频来猿鹤浑相识，久混龙蛇竟不知。\n\n养拙最宜情澹泊，全生深藉德支离。看云本自忘饥渴，况有冰泉与石芝。\n\n","type":[]}
{"_id":{"$oid":"5b9a1bf4367d5c0f40d245ea"},"title":"十一月二十六日南至天色佳甚","dynasty":"宋代","writer":"孙应时","content":"天心应喜一阳来，万里寒阴晓自开。\n消息早传从嶰竹，发生先合到江梅。\n遥瞻双阙吴云瑞，正想三宫舞寿杯。\n草森微情共时节。思亲南望独徘徊。","type":[]}
{"_id":{"$oid":"5b9a1bf4367d5c0f40d245eb"},"title":"寄潘上林二首 其一","dynasty":"明代","writer":"胡应麟","content":"廿载长安陌，君能忆酒狂。片鸿来庾岭，双鲤到钱塘。\n\n赋草新藜阁，诗篇旧柏梁。春明退朝晚，掷果遍奚囊。\n\n","type":[]}
{"_id":{"$oid":"5b9a1bf4367d5c0f40d245ec"},"title":"再用前韵四首","dynasty":"宋代","writer":"郭印","content":"残日衔西岭，轻烟幕晚村。\n朝宗奔众水，设险壮重门。\n恍惚襄王梦，凄凉蜀相魂。\n山川长不改，人意自朝昏。","type":[]}
{"_id":{"$oid":"5b9a1bf4367d5c0f40d245ed"},"title":"金陵杂兴二百首","dynasty":"宋代","writer":"苏泂","content":"羊车洗马好谈玄，玉立风姿一少年。\n不枉当时人看杀，如今何处觅幽阡。","type":[]}
{"_id":{"$oid":"5b9a1bf4367d5c0f40d245ee"},"title":"寿段处士","dynasty":"明代","writer":"苏仲","content":"传得人间不老方，朗吟风景是行藏。碧桃洞里寻幽迹，翠柳阴中卧石床。\n\n放鹤有时随杖屦，傍花无日不壶觞。崆峒莫访长生诀，静处须知自履常。\n\n","type":[]}
{"_id":{"$oid":"5b9a1bf4367d5c0f40d245ef"},"title":"怀旧","dynasty":"宋代","writer":"陆游","content":"青城之西溪谷深，道翁巢居独鼓琴。\n一杯松留我宿，夜半虎啸风生林。","type":[]}
{"_id":{"$oid":"5b9a1bf5367d5c0f40d245f0"},"title":"赋赠东山子祷雨端阳有应三首 其三","dynasty":"明代","writer":"张煌言","content":"「繁露」春秋说大雩，谁怜五日欲无襦！杯中似有栾巴酒，洒作千家摄水符。\n\n","type":[]}
{"_id":{"$oid":"5b9a1bf5367d5c0f40d245f1"},"title":"上元即景灯词八首 其五","dynasty":"清代","writer":"弘历","content":"鸾翔鹤舞势毰毸，星月光中雪色皑。归帐成诗诸内翰，何如张说看灯回。\n\n","type":[]}
{"_id":{"$oid":"5b9a1bf5367d5c0f40d245f2"},"title":"寿彭詹事先生五十次诸翰林韵","dynasty":"明代","writer":"李东阳","content":"彭铿家世本神仙，异代长生复此筵。朝罢文鹓班始散，宴回青鸟信方传。\n\n东宫地近恩兼渥，南陆天长景正延。记取八千从半百，是公重到玉堂年。\n\n","type":[]}
{"_id":{"$oid":"5b9a1bf5367d5c0f40d245f3"},"title":"和同官问耳疾六首","dynasty":"宋代","writer":"曹勋","content":"中原困戎马，久欲谒明时。\n文轨虽非昔，英雄似未知。\n寰中无好汉，帐下得猪儿。\n慨念燕然勒，终还吉甫诗。","type":[]}
{"_id":{"$oid":"5b9a1bf5367d5c0f40d245f4"},"title":"大湖于役 其一","dynasty":"近代","writer":"张鳦生","content":"剑津振臂奋偏师，但见如风铁骑驰。谷裂岩崩惊虎豹，云翻雷怒走龙蛇。\n\n骨骸争为山河碎，姓字无求宇宙垂。战罢玄黄浑似梦，屠鲸终数汉家儿。\n\n","type":[]}
{"_id":{"$oid":"5b9a1bf5367d5c0f40d245f5"},"title":"牡丹","dynasty":"宋代","writer":"梅尧臣","content":"洛阳牡丹名品多，自谓天下无能过。及来江南花亦好，绛紫浅红如舞娥。\n\n竹阴水照增颜色，春服帖妥裁轻罗。时结游朋去寻玩，香吹酒面生红波。\n\n粉英不忿付狂蝶，白发强插成悲歌。明年更开余已去，风雨吹残可奈何。\n\n","type":[]}
{"_id":{"$oid":"5b9a1bf5367d5c0f40d245f6"},"title":"宫词一百首","dynasty":"宋代","writer":"岳珂","content":"内省催班立御廊，紫宸朝退侍君王。\n尚宫直笔呈章奏，一缕金猊绕殿香。","type":[]}
{"_id":{"$oid":"5b9a1bf5367d5c0f40d245f7"},"title":"奉次柏轩先生韵为梅所徵君寿","dynasty":"明代","writer":"林弼","content":"忆我昔日游吴东，陈迹曾访孤山翁。梅花千树湖水曲，茅堂半亩梅花中。\n\n别来岁月几流易，一见梅花兴无极。东山东畔西湖西，千载清风只如一。\n\n不须此地感今昨，且向南枝观复剥。野桥石出水未生，江路云凝雪初阁。\n\n主人自是神仙者，藜杖葛巾花树下。寒英疏映霜菊明，老干斜依风竹亚。\n\n天生嘉植真瑰奇，古来幽士多爱之。今人已追古人躅，后人行复今人追。\n\n梅花于人元耐久，百年对花当对酒。愿倾北斗为君觞，更指东山祝君寿。\n\n","type":[]}
{"_id":{"$oid":"5b9a1bf5367d5c0f40d245f8"},"title":"将往琼南口占别司香者 其三","dynasty":"明代","writer":"屈大均","content":"花田昔作花农去，香市今成香估来。黎女定多油速好，金钱数数笑颜开。\n\n","type":[]}
{"_id":{"$oid":"5b9a1bf6367d5c0f40d245f9"},"title":"同正思叔重发潭溪度梅岭用前韵","dynasty":"宋代","writer":"程洵","content":"山行已凄迷，而况步脩岭。飞仙不可见，谁复抚我顶。\n\n怀人云峤长，倦憩石磴冷。樵斧忽丁丁，弥觉清昼永。\n\n","type":[]}
{"_id":{"$oid":"5b9a1bf7367d5c0f40d245fa"},"title":"送人上京","dynasty":"元代","writer":"揭祐民","content":"天上吟仙笑相觅，松间坐客饭青精。真游不知白日晚，身世相与浮云轻。\n\n冥冥落花啼鸟静，窅窅风磴寒泉鸣。丈夫邂逅志万里，沧浪水清宜濯缨。\n\n","type":[]}
{"_id":{"$oid":"5b9a1bf7367d5c0f40d245fb"},"title":"长相思 其一 在郡寓作","dynasty":"清代","writer":"洪炳文","content":"订归期。误归期。一片乡心托子规。侬情人不知。\n\n柳如眉。月如眉。怪底天涯鲤信迟。光阴梅熟时。\n\n","type":[]}
{"_id":{"$oid":"5b9a1bf7367d5c0f40d245fc"},"title":"送人入蜀","dynasty":"明代","writer":"林鸿","content":"把酒长歌蜀道行，高堂千里见君情。微霜半落青枫树，曙月平临白帝城。\n\n挂席不离江雁影，沾衣多向峡猿声。锦城莫道无知己，何限居人识马卿。\n\n","type":[]}
{"_id":{"$oid":"5b9a1bf7367d5c0f40d245fd"},"title":"秋日病中咏怀诗二十一章 其八","dynasty":"清代","writer":"姚燮","content":"散漫不可收，收之等一粟。飞埃如太山，谁谓天地局？\n\n嗟余所见微，得蠡遂矜足。英英元圃田，种有万仞玉。\n\n其气云吉祥，随风化春绿。所酝由寸几，能使大象缛。\n\n","type":[]}
{"_id":{"$oid":"5b9a1bf7367d5c0f40d245fe"},"title":"送李莽之制干东归探韵得今字","dynasty":"宋代","writer":"度正","content":"万卷胸中贮古今，西游蜀道手扪参。\n宝彝残刻窥心画，清庙遗音振学林。\n雅行琼瑰珠慰我，每陪樽俎定论心。\n飘飘衣袂青云去，伫立东风听惠音。","type":[]}
{"_id":{"$oid":"5b9a1bf7367d5c0f40d245ff"},"title":"雨不止","dynasty":"明代","writer":"顾清","content":"细雨久不止，江皋泥渐深。出门妨散步，隐几独长吟。\n\n柳重墙头压，苔添石面侵。烟云方满眼，花鸟莫关心。\n\n","type":[]}
{"_id":{"$oid":"5b9a1bf7367d5c0f40d24600"},"title":"题石勒参佛图澄手卷六首 其四","dynasty":"元代","writer":"叶颙","content":"推恩忘怨沤麻池，便是刘郎就缚时。成败当年人尽识，未应惟有一僧知。\n\n","type":[]}
{"_id":{"$oid":"5b9a1bf7367d5c0f40d24601"},"title":"送程步虞监税","dynasty":"宋代","writer":"李流谦","content":"吾来真漫尔，识面喜周旋。\n两月连墙住，孤帆别袂牵。\n人生同宇宙，官学各风烟。\n把酒知何日，临流一惘然。","type":[]}
{"_id":{"$oid":"5b9a1bf7367d5c0f40d24602"},"title":"晓晴 其二","dynasty":"宋代","writer":"白玉蟾","content":"月落松方暗，花蜚鸟正啼。青山春窈窕，碧草晓凄迷。\n\n","type":[]}
{"_id":{"$oid":"5b9a1bf7367d5c0f40d24603"},"title":"荅杨奉礼","dynasty":"唐代","writer":"韦应物","content":"多病守山郡，自得接嘉宾。不见三四日，旷若十馀旬。\n\n临觞独无味，对榻已生尘。一咏舟中作，洒雪忽惊新。\n\n烟波见栖旅，景物具昭陈。秋塘唯落叶，野寺不逢人。\n\n白事廷吏简，闲居文墨亲。高天池阁静，寒菊霜露频。\n\n应当整孤棹，归来展殷勤。\n\n","type":[]}
{"_id":{"$oid":"5b9a1bf8367d5c0f40d24604"},"title":"横逆自广三绝 其三","dynasty":"宋代","writer":"陈淳","content":"仁人方寸万机空，片逆何能介此中。视尔恰如风动竹，在予安有竹嫌风。\n\n","type":[]}
{"_id":{"$oid":"5b9a1bf8367d5c0f40d24605"},"title":"立春 其四","dynasty":"宋代","writer":"虞俦","content":"腊雪初消柳眼寒，春风才入酒杯宽。一年佳节知多少，屈指从今是履端。\n\n","type":[]}
{"_id":{"$oid":"5b9a1bf8367d5c0f40d24606"},"title":"和徐之才喜雨","dynasty":"宋代","writer":"冯山","content":"悯雨何须事祷祈，霈然未足便晴晖。润通垄亩麦禾起，香遍园林樱笋肥。\n\n浮藻水生鱼聚戏，落花泥熟燕交飞。民谣已洽丰年望，惟恐使车将北归。\n\n","type":[]}
{"_id":{"$oid":"5b9a1bf8367d5c0f40d24607"},"title":"范参政自建康得资政宫祠六诗寄呈","dynasty":"宋代","writer":"赵蕃","content":"细思不是乞身难，政为贫贤不放閒。\n奏疏比闻频叩阙，诏恩今见许还山。","type":[]}
{"_id":{"$oid":"5b9a1bf8367d5c0f40d24608"},"title":"答杜相公惠诗","dynasty":"宋代","writer":"欧阳修","content":"药苗本是山家味，茶具偏於野客宜。\n敢以微诚将薄物，少资清兴入新诗。\n言无俗韵精而劲，笔有神锋老更奇。\n二宝收藏传百世，岂惟荣耀托当时。","type":[]}
{"_id":{"$oid":"5b9a1bf8367d5c0f40d24609"},"title":"题画","dynasty":"清代","writer":"缪公恩","content":"家山好处正依稀，蝴蝶空劳梦里飞。孤负草堂春树绿，落花啼鸟未曾归。\n\n","type":[]}
{"_id":{"$oid":"5b9a1bf8367d5c0f40d2460a"},"title":"滩上人家","dynasty":"明代","writer":"邓云霄","content":"鸟道云生石，人家水绕门。滩淙时乱听，鸡犬不闻喧。\n\n沙蜮窥渔网，山魈啸猎原。畏途逢九折，归思逐波翻。\n\n","type":[]}
{"_id":{"$oid":"5b9a1bf8367d5c0f40d2460b"},"title":"奉和鲁望白鸥诗","dynasty":"唐代","writer":"皮日休","content":"雪羽䙰褷半惹泥，海云深处旧巢迷。池无飞浪争教舞，洲少轻沙若遣栖。\n\n烟外失群惭雁鹜，波中得志羡凫鹥。主人恩重真难遇，莫为心孤忆旧溪。\n\n","type":[]}
{"_id":{"$oid":"5b9a1bf8367d5c0f40d2460c"},"title":"七夕咏璇玑图","dynasty":"明代","writer":"屈大均","content":"佳人织锦按河图，天上璇玑得似无。文字能令琴瑟好，风流悔使蕙兰孤。\n\n牵牛此夕逢天女，白兔他家忆故夫。手爪如君皆巧绝，更谁山上采蘼芜。\n\n","type":[]}
{"_id":{"$oid":"5b9a1bf8367d5c0f40d2460d"},"title":"颂古一百首","dynasty":"宋代","writer":"释智愚","content":"塞北烟尘终载静，江南花木四时荣。\n不须特地分疆界，万里山河似掌平。","type":[]}
{"_id":{"$oid":"5b9a1bfa367d5c0f40d2460e"},"title":"《西湖杂感》二十首 其十九","dynasty":"明代","writer":"钱谦益","content":"东风依旧起青蘋，不为红梅浣北尘。鼓箧儒生陈玉历，开堂禅子祝金轮。\n\n青衣苦效侏离语，红粉欣看回鹘人。他日西湖志风土，故应独少宋遗民。\n\n","type":[]}
{"_id":{"$oid":"5b9a1bfa367d5c0f40d2460f"},"title":"三月晦日偶题","dynasty":"宋代","writer":"秦观","content":"节物相催各自新，痴心儿女挽留春。\n芳菲歇去何须恨，夏木阴阴正可人。","type":["春天","伤春"],"remark":"晦日：农历每月最后的一天。\n节物：各个季节的风物景色。\n儿女：这里泛指男女。\n芳菲：香花芳草。\n何须：何必，何用。\n可人：称人心意。\n\n","shangxi":"　　文人伤春，似乎是永恒的主题，春风春雨，落花垂柳，引起过多少诗人感叹。三月晦日，是春天的最后一天，更难免激起诗人无计留春住的愁思。唐诗人贾岛有首著名的《三月晦日赠刘评事》诗云：“三月正当三十日，风光别我苦吟身。共君今夜不须睡，未到晓钟犹是春。”表现的就是浓重的惜春情绪。秦观这首绝句，与贾岛诗一样，也是通过议论，表达春将逝去时的感想。但秦诗一反旧例，没有悲伤的情调，却是顺其自然，豁达通变。\n\n　　诗富有哲理，蕴含“理趣”。“三月晦日”，即暮春三月的最后一天，过了这天，意味着时令进入夏季。春去的伤感，对于情感敏锐的人而言，不言而喻。春去的伤感，对于情感敏锐的人而言，不言而喻。但这首诗，却反其道而行之，写出了新意。“节物相催”，是自然规律，非人力所能为。因为新陈代谢，是自然运行的铁的规律！但那些“痴心儿女”却想“挽留春”，不欲让春归去。这样写足了人们对春将逝去时的怅惘之感。为诗的后两句翻出新意，做了充分的铺垫。后两句，反振一笔，如异峰突起，醒人耳目。繁华似锦（“芳菲”）的春天归去，没有什么值得留恋的。那“阴阴”的“夏木”同样“可人”，诗人的乐观、豪放、豁达，跃然纸上！\n\n　　诗是说理，指出了对春天的逝去的两种不同看法，强调应该顺其自然。推而广之，诗人也是在阐述自己的处世观：人生是处在不断地转换之中，好的可以变坏，祸福相倚。因此，当你失去了什么时，不要过分抱憾，要正视现实，知足常乐。春天有春天令人留恋的地方，夏天也有夏天使人 合意的所在；顺境有顺境的快乐，逆境何尝不可磨炼人，使人步入顺境。通过这诗，我们充分理解到诗人宽广的胸怀，并从中得到勉励。宋人的说理诗，虽然常常有陈腐惹人生厌的地方，但也不乏像这首诗一样有积极意义的作品。\n\n","translation":"节令风物不断递换，变化常新；痴心儿女，你们为什么要苦苦地挽留春天？\n那五彩缤纷的花朵凋谢又有什么可恨？夏天的树木，浓密葱绿，不也一样使你合意欢心！\n\n"}
{"_id":{"$oid":"5b9a1bfa367d5c0f40d24610"},"title":"间情四首 其四","dynasty":"清代","writer":"吴敬梓","content":"香熏透骨有谁知，谪向尘凡冰雪姿。昼永春残人乍别，态浓意远泪偷垂。\n\n曾闻名士多寥落，何事佳人亦仳离。安得与卿登玉版，大罗天上看书碑。\n\n","type":[]}
{"_id":{"$oid":"5b9a1bfa367d5c0f40d24611"},"title":"寄张子直 其二","dynasty":"宋代","writer":"彭汝砺","content":"性质迂回趣向卑，此身敢望圣门归。趋时已愧雕虫陋，学古还忧画虎非。\n\n材近蓬蒿难自立，目无松柏竟谁依。重嗟踪迹匏瓜系，翻羡苍蝇附尾飞。\n\n","type":[]}
{"_id":{"$oid":"5b9a1bfa367d5c0f40d24612"},"title":"武昌春色","dynasty":"宋代","writer":"韩元吉","content":"樊山宫殿已成陈，烟雨阴晴到处春。\n花柳不知兴废事，隔江相倚斗时亲。","type":[]}
{"_id":{"$oid":"5b9a1bfa367d5c0f40d24613"},"title":"子夜四时歌 春歌 二","dynasty":"南北朝","writer":"萧衍","content":"兰叶始满地。\n梅花已落枝。\n持此可怜意。\n摘以寄心知。","type":[]}
{"_id":{"$oid":"5b9a1bfa367d5c0f40d24614"},"title":"同马水部蒋农部吴山晚眺","dynasty":"明代","writer":"游朴","content":"隔江遥送夕阳舂，并马吴山第一峰。东挹扶桑沧海接，西招天竺翠微重。\n\n城鸦渐满来时路，野鹤空留去后踪。莫以登临生感慨，芳尊乍可破尘容。\n\n","type":[]}
{"_id":{"$oid":"5b9a1bfa367d5c0f40d24615"},"title":"杂剧·感天动地窦娥冤","dynasty":"元代","writer":"关汉卿","content":"楔子\n\n（卜儿蔡婆上，诗云）花有重开日，人无再少年。不须长富贵，安乐是神仙。老身蔡婆婆是也。楚州人氏，嫡亲三口儿家属。不幸夫主亡逝已过，止有一个孩儿，年长八岁。俺娘儿两个，过其日月。家中颇有些钱财。这里一个窦秀才，从去年问我借了二十两银子，如今本利该银四十两。我数次索取，那窦秀才只说贫难，没得还我。他有一个女儿，今年七岁，生得可喜，长得可爱。我有心看上他，与我家做个媳妇，就准了这四十两银子，岂不两得其便！他说今日好日辰，亲送女儿到我家来。老身且不索钱去，专在家中等候。这早晚窦秀才敢待来也。（冲末扮窦天章，引正里扮端云上，诗云）读尽缥缃万卷书，可怜贫煞马相如。汉庭一日承恩召，不说当垆说子虚。小生姓窦，名天章，祖贯长安京兆人也。幼习儒业，饱有文章。争夺时运不通，功名未遂。不幸挥家亡化已过，撇下这个女孩儿，小字端云。从三岁上亡了他母亲，如今孩儿七岁了也。小生一贫如洗，流落在这楚州居住。此间一个蔡婆婆，他家广有钱物；小生因无盘缠，曾借了他二十两银子，到今本利该对还他四十两。他数次问小生索取。教我把甚么还他？谁想禁婆婆常常着人来说，要小生女孩儿做他儿媳妇。况如今春榜动，选场开，正特上朝取应，又苦盘缠缺少。小生出于无奈，只得将女孩儿端云送与蔡婆婆做儿媳妇去。（做叹科，云）嗨！这个那里是做媳妇？分明是卖与他一般。就准了他那先借的四十两银子，分外但得些少东西，勾小生应举之费，便也过望了。说话之间，早来到他家门首。婆婆在家么？（卜儿上，云）秀才，请家里坐，老身等候多时也。（做相见科，窦天章云）小生今日一任的将女孩儿送来与婆婆，怎敢说做媳妇，只与婆婆早晚使用。小生日下就要上朝进取功名去，留下女孩儿在此，只望婆婆看觑则个！（卜儿云）这等，你是我亲家了。你本利少我四十两银子，兀的是借钱的文书，还了你；再送与你十两银子做盘缠。亲家，你休嫌轻少。（窦天章做谢科，云）多谢了婆婆！先少你许多银子，都不要我还了，今又送我盘缠，此恩异日必当重报。婆婆，女孩儿早晚呆痴，看小生薄面，看觑女孩儿咱！（卜儿云）亲家，这不消你嘱咐。令爱到我家，就做亲女儿一般看承他，你只管放心的去。（窦天章云）婆婆，端云孩儿该打呵，看小生面则骂几句；当骂呵，则处分几句。孩儿，你也不比在我跟前，我是你亲爷，将就的你。你如今在这里，早晚若顽劣呵，你只讨那打骂吃。儿口乐，我也是出于无奈！（做悲科）（唱）\n\n【仙吕】【赏花时】我也只为尤计营生四壁贫，因此上割舍得亲儿在两处分。从今日远践洛阳尘，又不知归期定准，则落的无语暗消魂。（下）（卜儿云）窦秀才留下他这女孩儿与我做媳妇儿，他一径上朝应举去了。（正旦做悲科，云）爹爹，你直下的撇了我孩儿去也！（卜儿云）媳妇儿，你在我家，我是亲婆，你是亲媳妇，只当自家骨肉一般。你不要啼哭，跟着老身前后执料去来。（同下）\n\n\n第一折\n\n（净扮赛卢医上，诗云）行医有斟酌，下药依《本草》。死的医不活，活的医死了。自家姓卢，人道我一手好医，都叫做赛卢医。在这山阳县南门开着生药局。在城有个蔡婆婆，我问他借了十两银子，本利该还他二十两；数次来讨这银子，我又无的还他。若不来便罢，若来呵，我自有个主意！我且在这药铺中坐下，看有甚么人来。（卜儿上，云）老身蔡婆婆。我一向搬在山阳县居住，尽也静办。自十三年前窦天章秀才留下端云孩儿与我做儿媳妇，改了他小名，唤做窦娥。自成亲之后，不上二年，不想我这孩儿害弱症死了。媳妇儿守寡，又早三个年头，服孝将除了也。我和媳妇儿说知，我往城外赛卢医家索钱去也。（做行科，云）葛过隅头，转过屋角，早来到他家门首。赛卢医在家么？（卢医云）婆婆，家里来。（卜儿云）我这两个银子长远了，你还了我罢。（卢医云）婆婆，我家里无银子，你跟我庄上去取银子还你。（卜儿云）我跟你去。（做行科）（卢医云）来到此处，东也无人，西也无人，这里不下手，等甚么？我随身带的有绳子。兀那婆婆，谁唤你哩？（卜儿云）在那里？（做勒卜儿科。孛老同副净张驴儿冲上，赛卢医慌走下。孛老救卜儿科）（张驴儿云）爹，是个婆婆，争些勒杀了。（孛老云）兀那婆婆，你是那里人氏？姓甚名谁了因甚着这个人将你勒死？（卜儿云）老身姓蔡，在城人氏，止有个寡媳妇儿，相守过日。因为赛卢医少我二十两银子，今日与他取讨；谁想他嫌我到无人去处，要勒死我；赖这银于。若不是遇着老的和哥哥呵，那得老身性命来！（张驴儿云）爹，你听的他说么？他家还有个媳妇哩！救了他性命，他少不得要谢我。不若你要这婆子，我要他媳妇儿，何等两便？你和他说去。（孛老云）兀那婆婆，你无丈夫，我无浑家，你肯与我做个老婆，意下如何？（卜儿云）是何言语！待我回家，多备些钱钞相谢。（张驴儿云）你敢是不肯，故意将钱钞哄我？赛卢医的绳子还在，我仍旧勒死了你罢。（做拿绳科）（卜儿云）哥哥，待我慢慢地寻思咱！（张驴儿云）你寻思些甚么？你随我老子，我便要你媳妇儿。（卜儿背云）我不依他，他又勒杀我。罢、罢、罢，你爷儿两个，随我到家中去来。（同下）（正旦上，云）妾身姓窦，小字端云，祖居楚州人氏。我三岁上亡了母亲，七岁上离了父亲。俺父亲将我嫁与蔡婆婆为儿媳妇，改名窦娥，至十七岁与夫成亲。不幸丈夫亡化，可早三年光景，我今二十岁也。这南门外有个赛卢医，他少俺婆婆银子，本利该二十两，数次索取不还。今日俺婆婆亲自索取去了。窦娥也，\n你这命好苦也呵！（唱）\n\n【仙吕】【点绛唇】满腹闲愁，数年禁受，天知否？天若是知我情由，怕不待和天瘦。\n\n【混江龙】则问那黄昏白昼，两般儿忘餐废寝几时休？大都来昨宵梦里，和着这今日心头。催人泪的是锦烂熳花枝横绣闼，断人肠的是剔团圝月色挂妆楼。长则是急煎煎按不住意中焦，闷沉沉展不彻眉尖皱，越觉的情怀冗冗，心绪悠悠。\n\n（云）似这等忧愁，不知几时是了也呵！（唱）\n\n【油葫芦】莫不是八字儿该载着一世忧？谁似我无尽头！须知道人心不似水长流。我从三岁母亲身亡后，到七岁与父分离久。嫁的个同住人，他可又拔着短筹；撇的俺婆妇每都把空房守，端的个有谁问，有谁瞅？\n\n【天下乐】莫不是前世里烧香不到头，今也波生招祸尤？劝今人早将来世修。我将这婆侍养，我将这服孝守，我言词须应口。\n\n（云）婆婆索钱去了，怎生这早晚不见回来？（卜儿同孛老、张驴儿上）（卜儿云）你爷儿两个且在门首，等我先进去。（张驴儿云）奶奶，你先进去，就说女婿在门首哩。（卜儿见正旦科）（正旦云）奶奶回来了。你吃饭么？（卜儿做哭科，云）孩儿也，你教我怎生说波！（正旦唱）\n\n【一半儿】为甚么泪漫漫不住点儿流？莫不是为索债与人家惹争斗？我这里连忙迎接慌问候，他那里要说缘由。（卜儿云）羞人答答的，教我怎生说波！（正旦唱）则见他一半儿徘徊一半儿丑。\n\n（云）婆婆，你为甚么烦恼啼哭那？（卜儿云）我问赛卢医讨银子去，他赚我到无人去处，行起凶来，要勒死我。亏了一个张老并他儿子张驴儿，救得我性命。那张老就要我招他做丈夫，因这等烦恼。（正旦云）婆婆，这个怕不中么！你再寻思咱：俺家里又不是没有饭吃，没有衣穿，又不是少欠钱债，被人催逼不过；况你年纪高大，六十以外的人，怎生又招丈夫那？（卜儿云）孩儿也，你说的岂不是！但是我的性命全亏他这爷儿两个救的。我也曾说道：待我到家，多将些钱物酬谢你救命之恩。不知他怎生知道我家里有个媳妇儿，道我婆媳妇又没老公，他爷儿两个又没老婆，正是天缘天对。若不随顺他，依旧要勒死我。那时节我就慌张了，莫说自己许了他，连你也许了他。儿也，这也是出于无奈。（正旦云）婆婆，你听我说波。（唱）\n\n【后庭花】避凶神要择好日头，拜家堂要将香火修。梳着个霜雪般白鬏髻，怎将这云霞般锦帕兜？怪不的\"女大不中留\"。你如今六旬左右，可不道到中年万事休！旧恩爱一笔勾，新夫妻两意投，枉教人笑破口！\n\n（卜儿云）我的性命都是他爷儿两个救的，事到如今，也顾不得别人笑话了。（正旦唱）\n\n【青哥儿】你虽然是得他、得他营救，须不是笋条、笋条年幼，刬的便巧画蛾眉成配偶？想当初你夫主遗留，替你图谋，置下田畴，早晚羹粥，寒暑衣裘。满望你鳏寡孤独，无捱无靠，母子每到白头。公公也，则落得干生受！\n\n（卜儿云）孩儿也，他如今只待过门。喜事匆匆的，教我怎生回得他去？（正旦唱）\n\n【寄生草】你道他匆匆喜，我替你倒细细愁：愁则愁兴阑珊咽不下交欢酒，愁则愁眼昏腾扭不上同心扣，愁则愁意朦胧睡不稳芙蓉褥。你待要笙歌引至画堂前，我道这姻缘敢落在他人后。\n\n（卜儿云）孩儿也，再不要说我了。他爷儿两个都在门首等候，事已至此，不若连你也招了女婿罢！（正旦云）婆婆，你要招你自招，我并然不要女婿。（卜儿云）那个是要女婿的？争奈他爷儿两个自家捱过门来，教我如何是好？（张驴儿云）我们今日招过门去也。帽儿光光，今日做个新郎；袖儿窄窄，今日做个娇客。好女婿，好女婿，不枉了，不枉了。（同孛老入拜科）(正旦做不礼科，云)兀那厮，靠后！（唱）\n\n【赚煞】我想这妇人每休信那男儿口。婆婆也，怕没的贞心儿自守，到今日招着个村老子，领着个半死囚。（张驴儿做嘴脸料，云）你看我爷儿两个这等身段，尽也选得女婿过，你不要错过了好时辰，我和你早些儿拜堂罢。（正旦不礼科，唱）则被你坑杀人燕侣莺俦。婆婆也，你岂不知羞！俺公公撞府冲州，挣扎的铜斗儿家缘百事有。想着俺公公置就，怎忍教张驴儿情受？（张驴儿做扯正旦拜科，正旦推跌科，唱）兀的不是俺没丈夫的妇女下场头！（下）（卜儿云）你老人家不要恼躁。难道你有活命之恩，我岂不思量报你？只是我那媳妇儿气性最不好惹的，既是他不肯招你儿子，教我怎好招你老人家？我如今拚的好酒好饭，养你爷儿两个在家，待我慢慢的劝化俺媳妇儿。待他有个回心转意，再作区处。（张驴儿云）这歪剌骨！便是黄花女儿，刚刚扯的一把，也不消这等使性，平空的推了我一交，我肯干罢！就当面赌个誓与你：我今生今世不要他做老婆，我也不算好男子！（词云）美妇人我见过万千向外，不似这小妮子生得十分惫赖。我救了你老性命死里重生，怎割舍得不肯把肉身陪待？（同下）\n\n\n第二折\n\n（赛卢医上，诗云）小子太医出身，也不知道医死多人。何尝怕人告发，关了一日店门？在城有个蔡家婆子，刚少的他二十两花银，屡屡亲来索取，争些捻断脊筋。也是我一时智短，将他赚到荒村，撞见两个不识姓名男子，一声嚷道：\"浪荡乾坤，怎敢行凶撒泼，擅自勒死平民！\"吓得我丢了绳索，放开脚步飞奔。虽然一夜无事，终觉失精落魂；方知人命关天关地，如何看做壁上灰尘？从今改过行业，要得灭罪修因。将以前医死的性命，一个个都与他一卷超度的经文。小子赛卢医的便是。只为要赖蔡婆婆二十两银子，赚他到荒僻去处，正待勒死他，谁想遇见两个汉子，救了他去。若是再来讨债时节，教我怎生见他？常言道的好：\"三十六计，走为上计。\"喜得我是孤身，又无家小连累；不若收拾了细软行李，打个包儿，悄悄的躲到别处，另做营生，岂不干净！（张驴儿上，云）自家张驴儿。可奈那窦娥百般的不肯随顺我；如今那老婆子害病，我讨服毒药与他吃了，药死那老婆子，这小妮子好歹做我的老婆。（做行科，云）且住，城里人耳目广，口舌多，倘见我讨毒药，可不嚷出事来？我前日看见南门外有个药铺，此处冷静，正好讨药。（做到科，叫云）太医哥哥，我来讨药的。（赛卢医云）你讨甚么药？（张驴儿云）我讨服毒药。（赛卢医云）谁敢合毒药与你？这厮好大胆也！（张驴儿云）你真个不肯与我药么？（赛卢医云）我不与你，你就怎地我？（张驴儿做拖卢云）好呀，前日谋死蔡婆婆的不是你来！你说我不认的你哩，我拖你见官去！（赛卢医做慌科，云）大哥，你放我，有药，有药。（做与药科，张驴儿云）既然有了药，且饶你罢。正是：\"得放手时须放手，得饶人处且饶人。\"（下）（赛卢医云）可不晦气！刚刚讨药的这人，就是救那婆子的。我今日与了他这服毒药去了，以后事发，越越要连累我。趁早几儿关上药铺，到涿州卖老鼠药去也。（下）（卜儿上，做病伏几科）（孛老同张驴儿上，云）老汉自到蔡婆婆家来，本望做个接脚，却被他媳妇坚执不从。那婆婆一向收留俺爷儿两个在家同住，只说\"好事不在忙\"，等慢慢里劝转他媳妇；谁想那婆婆又害起病来。孩儿，你可曾算我两个的八字，红鸾天喜几时到命哩？（张驴儿云）要看甚么天喜到命！只赌本事，做得去，自去做。（孛老云）孩儿也，蔡婆婆害病好几日了，我与你去问病波。（做见卜儿问科，云）婆婆，你今日病体如何？（卜儿云）我身子十分不快哩。（孛老云）你可想些甚么吃？（卜儿云）我思量些羊肚儿汤吃。（孛老云）孩儿，你对窦娥说，做些羊肚儿汤与婆婆吃。（张驴儿向古门云）窦娥，婆婆想羊肚儿汤吃，快安排将来。（正旦持汤上，云）妾身窦娥是也。有俺婆婆不快，想羊肚汤吃，我亲自安排了与婆婆吃去。婆婆也，我这寡妇人家，凡事也要避些嫌疑，怎好收留那张驴儿父子两个？非亲非眷的，一家儿同住，岂不惹外人谈议？婆婆也，你莫要背地里许了他亲事，连我也累做不清不洁的。我想这妇人心，好难保也呵！（唱）\n\n【南吕】【一枝花】他则待一生鸳帐眠，那里肯半夜空房睡；他本是张郎妇，又做了李郎妻。有一等妇女每相随，并不说家克计，则打听些闲是非；说一会不明白打风的机关，使了些调虚嚣捞龙的见识。\n\n【梁州第七】这一个似卓氏般当垆涤器，这一个似孟光般举案齐眉，说的来藏头盖脚多伶俐！道着难晓，做出才知。旧恩忘却，新爱偏宜；坟头上土脉犹湿，架儿上又换新衣。那里有奔丧处哭倒长城？那里有浣纱时甘投大水？那里有上山来便化顽石？可悲，可耻！妇人家直恁的无仁义。多淫奔，少志气，亏杀前人在那里，更休说百步相随。\n\n（云）婆婆，羊肚儿汤做成了，你吃些儿波。（张驴儿云）等我拿去。（做接尝科，云）这里面少些盐醋，你去取来。（正旦下）（张驴儿放药科）（正旦上，云）这不是盐醋！（张驴儿云）你倾下些。（正旦唱）\n\n【隔尾】你说道少盐欠醋无滋味，加料添椒才脆美。但愿娘亲早痊济，饮羹汤一杯，胜甘露灌体，得一个身子平安倒大来喜。\n\n（孛老云）孩儿，羊肚汤有了不曾？（张驴儿云）汤有了，你拿过去。（孛老将汤云）婆婆，你吃些汤儿。（卜儿云）有累你。（做呕科，云）我如今打呕，不要这汤吃了，你老人家吃罢。（孛老云）这汤特做来与你吃的，便不要吃，也吃一口儿。（卜儿云）我不吃了，你老人家请吃。（孛老吃科）（正旦唱）\n\n【贺新郎】一个道你请吃，一个道婆先吃，这言语听也难听，我可是气也不气！想他家与咱家有甚的亲和戚？怎不记旧日夫妻情意，也曾有百纵千随？婆婆也，你莫不为\"黄金浮世宝，白发故人稀\"，因此上把旧恩情，全不比新知契？则待要百年同墓穴，那里肯千里送寒衣？\n\n（孛老云）我吃下这汤去，怎觉昏昏沉沉的起来？（做倒科）（卜儿慌科，云）你老人家放精细着，你挣扎着些儿。（做哭科，云）兀的不是死了也！（正旦唱）\n\n【斗虾蟆】空悲戚，没理会，人生死，是轮回。感着这般病疾，值着这般时势，可是风寒暑湿，或是饥饱劳役，各人症候自知。人命关天关地，别人怎生替得？寿数非干今世。相守三朝五夕，说甚一家一计？又无羊酒缎匹，又无花红财礼；把手为活过日，撒手如同休弃。不是窦娥忤逆，生怕旁人论议。不如听咱劝你，认个自家晦气，割舍的一具棺材停置，几件布帛收拾，出了咱家门里，送入他家坟地。这不是你那从小儿年纪指脚的夫妻。我其实不关亲，无半点忄西惶泪。休得要心如醉，意似痴，便这等嗟嗟怨怨，哭哭啼啼。\n\n（张驴儿云）好也啰！你把我老子药死了，更待干罢！（卜儿云）孩儿，这事怎了也？（正旦云）我有甚么药在那里？都是他要盐醋时，自家倾在汤儿里的。（唱）\n\n【隔尾】这厮搬调咱老母收留你，自药死亲爷待要唬吓谁？（张驴儿云）我家的老子，倒说是我做儿子的药死了，人也不信。（做叫科，云）四邻八舍听着：窦娥药杀我家老子哩！（卜儿云）罢么，你不要大惊小怪的，吓杀我也！（张驴儿云）你可怕么？（卜儿云）可知怕哩。（张驴儿云）你要饶么？（卜儿云）可知要饶哩。（张驴儿云）你教窦娥随顺了我，叫我三声嫡嫡亲亲的丈夫，我便饶了他。（卜儿云）孩儿也，你随顺了他罢。（正旦云）婆婆，你怎说这般言语！（唱）我一马难将两鞍鞴，想男儿在日曾两年匹配，却教我改嫁别人，其实做不得。\n\n（张驴儿云）窦娥，你药杀了俺老子，你要官休？要私休？（正旦云）怎生是官休？怎生是私休？（张驴儿云）你要官休呵，拖你到官司，把你三推六问！你这等瘦弱身子，当不过拷打，怕你不招认药死我老子的罪犯！你要私休呵，你早些与我做了老婆，倒也便宜了你。（正旦云）我又不曾药死你老子，情愿和你见官去来。（张驴儿拖正旦、卜儿下）（净扮孤引祗候上，诗云）我做官人胜别人，告状来的要金银。若是上司当刷卷，在家推病不出门。下官楚州太守桃杌是也。今早升厅坐衙，左右，喝撺厢。（祗候幺喝科）（张驴儿拖正旦、卜儿上，云）告状，告状！（祗候云）拿过来。（做跪见，孤亦跪科，云）请起。（祗候云）相公，他是告状的，怎生跪着他？（孤云）你不知道，但来告状的，就是我衣食父母。（祗候幺喝科，孤云）那个是原告？那个是被告？从实说来！（张驴儿云）小人是原告张驴儿，告这媳妇儿，唤做窦娥，合毒药下在羊肚汤儿里，药死了俺的老子。这个唤做蔡婆婆，就是俺的后母。望大人与小人做主咱！（孤云）是那一个下的毒药？（正旦云）不干小妇人事。（卜儿云）也不干老妇人事。（张驴儿云）也不干我事。（孤云）都不是，敢是我下的毒药未？（正旦云）我婆婆也不是他后母，他自姓张，我家姓蔡。我婆婆因为与赛卢医索钱，被他赚到郊外，勒死我婆婆；却得他爷儿两个救了性命。因此我婆婆收留他爷儿两个在家，养膳终身，报他的恩德。谁知他两个倒起不良之心，冒认婆婆做了接脚，要逼勒小妇人做他媳妇。小妇人元是有丈夫的，服孝未满，坚执不从。适值我婆婆患病，着小妇人安排羊肚汤儿吃。不知张驴儿那里讨得毒药在身，接过汤来，只说少些盐醋，支转小妇人，暗地倾下毒药。也是天幸，我婆婆忽然呕吐，不要汤吃。让与他老子吃；才吃的几口便死了，与小妇人并无干涉。只望大人高抬明镜，替小妇人做主咱！（唱）\n\n【牧羊关】大人你明如镜，清似水，照妾身肝胆虚实。那羹本五味俱全，除了外百事不知。他推道尝滋味，吃下去便昏迷。不是妾讼庭上胡支对，大人也，却教我平白地说甚的？\n\n（张驴儿云）大人详情：他自姓蔡，我自姓张。他婆婆不招俺父亲接脚，他养我父子两个在家做甚么？这媳妇儿年纪虽小，极是个赖骨顽皮，不怕打的。（孤云）人是贱虫，不打不招。左右，与我选大棍子打着！（祗候打正旦，三次喷水科）（正旦唱）\n\n【骂玉郎】这无情棍棒教我捱不的。婆婆也，须是你自做下，怨他谁？劝普天下前婚后嫁婆娘每，都看取我这般傍州例。\n\n【感皇恩】呀！是谁人唱叫扬疾，不由我不魄散魂飞。恰消停，才苏醒，又昏迷。捱千般打拷，万种凌逼，一杖下，一道血，一层皮。\n\n【采茶歌】打的我肉都飞，血淋漓，腹中冤枉有谁知！则我这小妇人毒药来从何处也？天那，怎么的覆盆不照太阳晖！\n\n（孤云）你招也不招？（正旦云）委的不是小妇人下毒药来。(孤云）既然不是，你与我打那婆子！（正旦忙云）住、住、住，休打我婆婆。情愿我招了罢，是我药死公公来。（孤云）既然招了，着他画了伏状，将枷来枷上，下在死囚牢里去。到来日判个\"斩\"字，押付市曹典刑。（卜儿哭科，云）窦娥孩儿，这都是我送了你性命。兀的不痛杀我也！（正旦唱）\n\n【黄锺尾】我做了个衔冤负屈没头鬼，怎肯便放了你好包荒淫漏面贼！想人心不可欺，冤枉事天地知，争到头，竞到底，到如今待怎的？情愿认药杀公公，与了招罪。婆婆也，我若是不死呵，如何救得你？（随祗候押下）\n\n（张驴儿做叩头科，云）谢青天老爷做主！明日杀了窦娥，才与小人的老子报的冤。（卜儿哭科，云）明日市曹中杀窦娥孩儿也，兀的不痛煞我也！（孤云）张驴儿、蔡婆婆，都取保状，着随衙听侯。左右，打散堂鼓，将马来，回私宅去也。（同下）\n\n\n第三折\n\n（外扮监斩官上，云）下官监斩官是也。今日处决犯人，着做公的把住巷口，休放往来人闲走。（净扮公人鼓三通、锣三下科。刽子磨旗、提刀，押正旦带枷上）（刽子云）行动些，行动些，监斩官去法场上多时了！（正旦唱）\n\n【正宫】【端正好】没来由犯王法，不堤防遭刑宪，叫声屈动地惊天！顷刻间游魂先赴森罗殿，怎不将天地也生埋怨？\n\n【滚绣球】有日月朝暮悬，有鬼神掌著生死权，天地也，只合把清浊分辨，可怎生糊突了盗跖、颜渊？为善的受贫穷更命短，造恶的享富贵又寿延。天地也，做得个怕硬欺软，却元来也这般顺水推船。地也，你不分好歹何为地？天也，你错勘贤愚枉做天！哎，只落得两泪涟涟。\n\n（刽子云）快行动些，误了时辰也。（正旦唱）\n\n【倘秀才】则被这枷扭的我左侧右偏，人拥的我前合后偃，我窦娥向哥哥行有句言。（刽子云）你有甚么话说？（正旦唱）前街里去心怀恨，后街里去死无冤，休推辞路远。\n\n（刽子云）你如今到法场上面，有甚么亲眷要见的，可教他过来，见你一面也好。（正旦唱）\n\n【叨叨令】可怜我孤身只影无亲眷，则落的吞声忍气空嗟怨。（刽子云）难道你爷娘家也没的？（正旦云）止有个爹爹，十三年前上朝取应去了，至今杳无音信。（唱）早已是十年多不睹爹爹面。（刽子云）你适才要我往后街里去，是甚么主意？（正旦唱）怕则怕前街里被我婆婆见。（刽子云）你的性命也顾不得，怕他见怎的？（正旦云）俺婆婆若见我披枷带锁赴法场餐刀去呵，（唱）枉将他气杀也么哥，枉将他气杀也么哥！告哥哥，临危好与人行方便。（卜儿哭上科，云）天那，兀的不是我媳妇儿！（刽子云）婆子靠后！（正旦云）既是俺婆婆来了，叫他来，待我嘱付他几句话咱。（刽子云）那婆子，近前来，你媳妇要嘱付你话哩。（卜儿云）孩儿，痛杀我也！（正旦云）婆婆，那张驴儿把毒药放在羊肚儿汤里，实指望药死了你，要霸占我为妻。不想婆婆让与他老子吃，倒把他老子药死了。我怕连累婆婆，屈招了药死公公，今日赴法场典刑。婆婆，此后遇着冬时年节，月一十五，有瀽不了的浆水饭，瀽半碗儿与我吃；烧不了的纸钱，与窦娥烧一陌儿。则是看你死的孩儿面上！（唱）\n\n【快活三】念窦娥葫芦提当罪愆，念窦娥身首不完全，念窦娥从前已往干家缘。婆婆也，你只看窦娥少爷无娘面。\n\n【鲍老儿】念窦娥伏侍婆婆这几年，遇时节将碗凉浆奠；你去那受刑法尸骸上烈些纸钱，只当把你亡化的孩儿荐。（卜儿哭科，云）孩儿放心，这个老身都记得。天那，兀的不痛杀我也！（正旦唱）婆婆也，再也不要啼啼哭哭，烦烦恼恼，怨气冲天。这都是我做窦娥的没时没运，不明不暗，负屈衔冤。（刽子做喝科，云）兀那婆子靠后，时辰到了也。（正旦跪科）（刽子开枷科）（正旦云）窦娥告监斩大人，有一事肯依窦娥，便死而无怨。（监斩官云）你有甚么事？你说。（正旦云）要一领净席，等我窦娥站立；又要丈二白练，挂在旗枪上：若是我窦娥委实冤枉，刀过处头落，一腔热血休半点儿沾在地下，都飞在白练上者。（监斩官云）这个就依你，打甚么不紧。（刽子做取席站科，又取白练挂旗上科）（正旦唱）\n\n【耍孩儿】不是我窦娥罚下这等无头愿，委实的冤情不浅；若没些儿灵圣与世人传，也不见得湛湛青天。我不要半星热血红尘洒，都只在八尺旗枪素练悬。等他四下里皆瞧见，这就是咱苌弘化碧，望帝啼鹃。\n\n（刽子云）你还有甚的说话？此时不对监斩大人说，几时说那？（正旦再跪科，云）大人，如今是三伏天道，若窦娥委实冤枉，身死之后，天降三尺瑞雪，遮掩了窦娥尸首。（监斩官云）这等三伏天道，你便有冲天的怨气，也召不得一片雪来，可不胡说！（正旦唱）\n\n【二煞】你道是暑气暄，不是那下雪天；岂不闻飞霜六月因邹衍？若果有一腔怨气喷如火，定要感的六出冰花滚似绵，免着我尸骸现；要什么素车白马，断送出古陌荒阡！\n\n（正里再跪科，云）大人，我窦娥死的委实冤枉，从今以后，着这楚州亢旱三年！（监斩官云）打嘴！那有这等说话！（正旦唱）\n\n【一煞】你道是天公不可期，人心不可怜，不知皇天也肯从人愿。做甚么三年不见甘霖降？也只为东海曾经孝妇冤，如今轮到你山阳县。这都是官吏每无心正法，使百姓有口难言！\n\n（刽子做磨旗科，云）怎么这一会儿天色阴了也？（内做风科，刽子云）好冷风也！（正旦唱）\n\n【煞尾】浮云为我阴，悲风为我旋，三桩儿誓愿明题遍。（做哭科，云）婆婆也，直等待雪飞六月，亢旱三年呵，（唱）那其间才把你个屈死的冤魂这窦娥显！\n\n（刽子做开刀，正旦倒科）（监斩官惊云）呀，真个下雪了，有这等异事！（刽子云）我也道平日杀人，满地都是鲜血，这个窦娥的血都飞在那丈二白练上，并无半点落地，委实奇怪。（监斩官云）这死罪必有冤枉。早两桩儿应验了，不知亢旱三年的说话，准也不准？且看后来如何。左右，也不必等待雪睛，便与我抬他尸首，还了那蔡婆婆去罢。（众应科，抬尸下）\n\n\n第四折\n\n（窦天章冠带引丑张千、祗从上，诗云）独立空堂思黯然，高峰月出满林烟。非关有事人难睡。自是惊魂夜不眠。老夫窦天章是也。自离了我那端云孩儿，可早十六年光景。老夫自到京师，一举及第，官拜参知政事。只因老夫廉能清正，节操坚刚，谢圣恩可怜，加老夫两淮提刑肃正廉访使之职，随处审囚刷卷，体察滥官污吏，容老夫先斩后奏。老夫一喜一悲：喜呵，老夫身居台省，职掌刑名，势剑金牌，威权万里；悲呵，有端云孩儿，七岁上与了蔡婆婆为儿媳妇。老夫自得官之后，使人往楚州问蔡婆婆家。他邻里街坊道：自当年蔡婆婆不知搬在那里去了，至今音信皆无。老夫为端云孩儿，啼哭的眼目昏花，忧愁的须发斑白。今日来到这淮南地面，不知这楚州为何三年不雨？老夫今在这州厅安歇。张千，说与那州中大小属官，今日免参，明日早见。（张千向古门云）一应大小属官：今日免参，明日早见。（窦天章云）张千，说与那六房吏典：但有合刷照文卷，都将来，待老夫灯下看几宗波。（张千送文卷科）（窦天章云）张千，你与我掌上灯。你每都辛苦了，自去歇息罢。我唤你便来，不唤你休来。（张千点灯，同祗从下）（窦天章云）我将这文卷看几宗咱。\"一起犯人窦娥，将毒药致死公公。……\"我才看头一宗文卷，就与老夫同姓；这药死公公的罪名，犯在十恶不赦。俺同姓之人，也有不畏法度的。这是问结了文书，不看他罢。我将这文卷压在底下，别看一宗咱。（做打呵欠科，云）不觉的一阵昏沉上来，皆因老夫年纪高大，鞍马劳困之故。待我搭伏定书案，歇息些儿咱。（做睡科。魂旦上，唱）\n\n【双调】【新水令】我每日哭啼啼守住望乡台，急煎煎把仇人等待，慢腾腾昏地里走，足律律旋风中来。则被这雾锁云埋，撺掇的鬼魂快。\n\n（魂旦望科，云）门神户尉不放我进去。我是廉访使窦天章女孩儿。因我屈死，父亲不知，特来托一梦与他咱。（唱）\n\n【沉醉东风】我是那提刑的女孩，须不比现世的妖怪。怎不容我到灯影前，却拦截在门木呈外？（做叫科，云）我那爷爷呵，（唱）枉自有势剑金牌，把俺这屈死三年的腐骨骸，怎脱离无边苦海？（做入见哭科，窦天章亦哭科，云）端云孩儿，你在那里来？（魂旦虚下）（窦天章做醒科，云）好是奇怪也！老夫才合眼去，梦见端云孩儿，恰便似来我跟前一般；如今在那里？我且再看这文卷咱。（魂旦上，做弄灯科）（窦天章云）奇怪，我正要看文卷，怎生这灯忽明忽灭的？张千也睡着了，我自己剔灯咱。（做剔灯，魂旦翻文卷科）（窦天章云）我剔的这灯明了也，再看几宗文卷。一起犯人窦娥，药死公公。……（做疑怪科，云）这一宗文卷，我为头看过，压在文卷底下，怎生又在这上头？这几时问结了的，还压在底下，我别看一宗文卷波。（魂旦再弄灯科）（窦天章云）怎么这灯又是半明半暗的？我再剔这灯咱。（做剔灯，魂旦再翻文卷科。窦天章云）我剔的这灯明了，我另拿一宗文卷看咱。一起犯人窦娥，药死公公。……呸！好是奇怪！我才将这文书分明压在底下，刚剔了这灯，怎生又翻在面上？莫不是楚州后厅里有鬼么？便无鬼呵，这桩事必有冤枉。将这文卷再压在底上，待我另看一宗如何？（魂旦又弄灯科）（窦天章云）怎么这灯又不明了，敢有鬼弄这灯？我再剔一剔去。（做剔灯科，魂旦上，做撞见科，窦天章举剑击桌科，云）呸！我说有鬼！兀那鬼魂：老夫是朝廷钦差，带牌走马肃政廉访使。你向前来，一剑挥之两段。张千，亏你也睡的着！快起来，有鬼，有鬼。兀的不吓杀老夫也！（魂旦唱）\n\n【乔牌儿】则见他疑心儿胡乱猜，听了我这哭声儿转惊骇。哎，你个窦天章直恁的威风大，且受你孩儿窦娥这一拜。\n\n　　〔窦天章云〕兀那鬼魂，你道窦天章是你父亲，受你孩儿窦娥拜，你敢错认了也！我的女儿叫做端云，七岁上与了蔡婆婆为儿媳妇。你是窦娥，名字差了，怎生是我女孩儿？〔魂旦云〕父亲，你将我与了蔡婆婆家，改名做窦娥了也。〔窦天章云〕你便是端云孩儿，我不问你别的，这药死公公，是你不是？〔魂旦云〕是你孩儿来。〔窦天章云〕噤声，你这小妮子，老夫为你啼哭的眼也花了，忧愁的头也白了，你刬地犯了十恶大罪，受了典刑。我今日官居台省，职掌刑名，来此两淮审囚刷卷，体察滥官污吏，你是我亲生之女，老夫将你治不的，怎治他人？我当初将你嫁与他家呵，要你三从四德：三从者，在家从父，出嫁从夫，夫死从子。四德者，事公姑，敬夫主，和妯娌，睦街坊。今三从四德全无，刬地犯了十恶大罪。我窦家三辈无犯法之男，五世无再婚之女，到今日被你辱没祖宗世德，又连累我的清名。你快与其我细吐真情，不要虚言支对，若说的有半厘差错，牒发你城隍祠内，着你永世不得人身，罚在阴山，永为饿鬼。〔魂旦云〕父亲停嗔息怒，暂罢狼虎之威，听你孩儿慢慢的说一遍咱。我三岁上亡了母亲，七岁上离了父亲，你将我送与蔡婆婆做儿媳妇。至十七岁与夫配合，才得两年，不幸儿夫亡化，和俺婆婆守寡。这山阳县南门外有个赛卢医，他少俺婆婆二十两银子。俺婆婆去取讨，被他赚到郊外，要将婆婆勒死，不想撞见张驴儿父子两个，救了俺婆婆性命。那张驴儿知道我家有个守寡的媳妇，便道：“你婆儿媳妇既无丈夫，不若招我父子两个。”俺婆婆初也不肯，那张驴儿道：“你若不肯，我依旧勒死你。”俺婆婆惧怕，不得已含糊许了。只得将他父子两个领到家中，养他过世。有张驴儿数次调戏你女孩儿，我坚执不从。那一日俺婆婆身子不快，想羊肚儿汤吃，你孩儿安排了汤。适值张驴儿父子两个问病，道：“将汤来我尝一尝。”说：“汤便好，只少些盐醋。”赚的我去取盐醋，他就暗地里下了毒药，实指望药杀俺婆婆，要强逼我成亲。不想俺婆婆偶然发呕，不要汤吃，却让与老张吃，随即七窍流血药死了。张驴儿便道：“窦娥药死了俺老子，你要官休要私休？”我便道：“怎生是官休？怎生是私休？”他道：“要官休，告到官司，你与俺老子偿命。若私休，你便与我做老婆。”你孩儿便道：“好马不备双鞍，烈女不更二夫，我至死不与你做媳妇，我请愿和你见官去。”他将你孩儿拖到官中，受尽三推六问，吊拷绷扒，便打死孩儿也不肯认。怎当州官见你孩儿不认，便要拷打俺婆婆；我怕婆婆年老，受刑不起，只得屈认了。因此押赴法场．将我典刑。你孩儿对天发下三桩誓愿：第一桩要丈二白练挂在旗枪上，若系冤枉，刀过头落，一腔热血休滴在地下，都飞在白练上；第二桩，现今三伏天道，下三尺瑞雪，遮掩你孩儿尸首；第三桩，着他楚州大旱三年。果然血飞上白练，六月下雪，三年不雨，都是为你孩儿来。〔诗云〕不告官司只告天，心中怨气口难言，防他老母遭刑宪，情愿无辞认罪愆。三尺琼花骸骨掩，一腔热血练旗悬，岂独霜飞邹衍屈，今朝方表窦娥冤。〔唱〕\n\n【雁儿落】你看这文卷曾道来不道来，则我这冤枉要忍耐如何耐？我不肯顺他人，倒着我赴法场；我不肯辱祖上，倒把我残生坏。\n\n【得胜令】呀，今日个搭伏定摄魂台，一灵儿怨哀哀。父亲也，你现拿着刑名事，亲蒙圣主差。端详这文册，那厮乱纲常，合当败。便万剐了乔才，还道报冤仇不畅怀！\n\n（窦天章做泣科，云）哎，我那屈死的儿，则被你痛杀我也！我且问你：这楚州三年不雨，可真个是为你来？（魂旦云）是为你孩儿来。（窦天章云）有这等事！到来朝，我与你做主。（诗云）白头亲苦痛哀哉，屈杀了你个青春女孩。只恐怕天明了，你且回去，到来日我将文卷改正明白。（魂旦暂下）（窦天章云）呀，天色明了也。张千，我昨日看几宗文卷，中间有一鬼魂来诉冤枉。我唤你好几次，你再也不应，直恁的好睡那？（张千云）我小人两个鼻于孔一夜不曾闭，并不听见女鬼诉甚么冤状，也不曾听见相公呼唤。（窦天章做叱科，云）口退！今早升厅坐衙，张千，喝撺厢者。（张千做幺喝科，云）在衙人马平安！抬书案！（禀云）州官见。（外扮州官入参科）（张千云）该房吏典见。（丑扮吏入参见科）（窦天章问云）你这楚州一郡，三年不雨，是为着何来？（州官云）这个是天道亢旱，楚州百姓之灾，小官等不知其罪。（窦天章做怒云）你等不知罪么？那山阳县，有用毒药谋死公公犯妇窦娥，他问斩之时曾发愿道：\"若是果有冤枉，着你楚州三年不雨，寸草不生。\"可有这件事来？（州官云）这罪是前升任桃州守问成的，现有文卷。（窦天章云）这等糊涂的官，也着他升去！你是继他任的，三年之中，可曾祭这冤妇么？（州官云）此犯系十恶大罪，元不曾有祠，所以不曾祭得。（窦天章云）昔日汉朝有一孝妇守寡，其姑自缢身死，其姑女告孝妇杀姑，东海太守将孝妇斩了。只为一妇含冤，致令三年不雨。后于公治狱，仿佛见孝妇抱卷哭于厅前。于公将文卷改正，亲祭孝妇之墓，天乃大雨。今日你楚州大旱，岂不正与此事相类？张千，分付该房签牌下山阳县，着拘张驴儿、赛卢医、蔡婆婆一起人犯人速解审，毋得违误片刻者。（张千云）理会得。（下）（丑扮解子，押张驴儿、蔡婆婆同张千上。禀云）山阳县解到审犯听点。(窦天章云)张驴儿。(张驴儿云）有。（窦天章云）蔡婆婆。（蔡婆婆云）有。(窦天章云）怎么赛卢医是紧要人犯不到？（解子云）赛卢医三年前在逃，一面着广捕批缉拿去了，待获日解审。（窦天章云）张驴儿，那蔡婆婆是你的后母么？（张驴儿云）母亲好冒认的？委实是。（窦天章云）这药死你父亲的毒药，卷上不见有合药的人，是那个合的毒药？（张驴儿云）是窦娥自合就的毒药。（窦天章云）这毒药必有一个卖药的医铺。想窦娥是个少年寡妇，那里讨这药来？张驴儿，敢是你合的毒药么？（张驴儿云）若是小人合的毒药，不药别人，倒药死自家老子？（窦天章云）我那屈死的儿口乐，这一节是紧\n要公案，你不自来折辩，怎得一个明白？你如今冤魂却在那里？（魂旦上，云）张驴儿，这药不是你合的，是那个合的？（张驴儿做怕科，云）有鬼，有鬼，撮盐入水。太上老君急急如律令，敕！（魂旦云）张驴儿，你当日下毒药在羊肚儿汤里，本意药死俺婆婆，要逼勒我做浑家。不想俺婆婆不吃，让与你父亲吃，被药死了。你今日还敢赖哩！（唱）\n\n【川拨掉】猛见了你这吃敲材，我只问你这毒药从何处来？你本意待暗里栽排，要逼勒我和谐，倒把你亲爷毒害，怎教咱替你耽罪责！\n\n（魂旦做打张驴儿科）（张驴儿做避科，云）太上老君，急急如律今，敕！大人说这毒药．必有个卖药的医铺，若寻得这卖药的人来和小人折对，死也无词。（丑扮解子解赛卢医上，云）山阳县续解到犯人一名赛卢医。（张千喝云）当面。（窦天章云）你三年前要勒死蔡婆婆，赖他银子，这事怎么说？（赛卢医叩头科，云）小的要赖蔡婆婆银子的情是有的。当被两个汉子救了，那婆婆并不曾死。（窦天章云）这两个汉子，你认的他叫做甚么名姓？（赛卢医云）小的认便认得，慌忙之际可不曾问的他名姓。（窦天章云）现有一个在阶下，你去认来。（窦卢医做下认科，云）这个是蔡婆婆。(指张驴儿云)想必这毒药事发了。(上云）是这一个。容小的诉禀；当日要勒死蔡婆婆时，正遇见他爷儿两个救了那婆婆去。过得几日，他到小的铺中讨服毒药。小的是念佛吃斋人，不敢做昧心的事。说道：\"铺中只有官料药，并无甚么毒药。\"他就睁着眼道：\"你昨日在郊外要勒死蔡婆婆，我拖你见官去！\"小的一生最怕的是见官，只得将一服毒药与了他去。小的见他生相是个恶的，一定拿这药去药死了人，久后败露，必然连累。小的一向逃在涿州地方，卖些老鼠药。刚刚是老鼠被药杀了好几个，药死人的药其实再也不曾合。（魂旦唱）\n\n【七弟兄】你只为赖财，放乖，要当灾。（带云）这毒药呵，（唱）原来是你赛卢医出卖，张驴儿买，没来由填做我犯由牌，到今日官去衙门在。（窦天章云）带那蔡婆婆上来！我看你也六十外人了，家中又是有钱钞的，如何又嫁了老张，做出这等事来？（蔡婆婆云）老妇人因为他爷儿两个救了我的性命，收留他在家养膳过世。那张驴儿常说要将他老子接脚进来，老妇人并不曾许他。（窦天章云）这等说，你那媳妇就不该认做药死公公了。（魂旦云）当日问官要打俺婆婆，我怕他年老，受刑不起，因此咱认做药死公公，委实是屈招个！（唱）\n\n【梅花酒】你道是咱不该，这招状供写的明白。本一点孝顺的心怀，倒做了惹祸的胚胎。我只道官吏每还覆勘，怎将咱屈斩首在长街！第一要素旗枪鲜血洒，第二要三尺雪将死尸埋，第三要三年旱示天灾：咱誓愿委实大。\n\n【收江南】呀，这的是\"衙门从古向南开，就中无个不冤哉\"！痛杀我娇姿弱体闭泉台，早三年以外，则落的悠悠流恨似长淮。\n\n（窦天章云）端云儿也，你这冤枉我已尽知，你且回去。待我将这一起人犯并原问官吏另行定罪。改日做个水陆道场，超度你生天便了。（魂旦拜科，唱）\n\n【鸳鸯煞尾】从今后把金牌势剑从头摆，将滥官污吏都杀坏，与天子分忧，万民除害。（云）我可忘了一件：爹爹，俺婆婆年纪高大，无人侍养，你可收恤家中，替你孩儿尽养生送死之礼，我便九泉之下，可也瞑目。（窦天章云）好孝顺的儿也！（魂旦唱）嘱付你爹爹，收养我奶奶。要怜他无妇无儿，谁管顾年衰迈！再将那文卷舒开，（带云）爹爹，也把我窦娥名下，（唱）屈死的招伏罪名儿改。（下）（窦天章云）唤那蔡婆婆上来。你可认的我么？（蔡婆婆云）老妇人眼花了，不认的。（窦天章云）我便是窦天章。这才的鬼魂，便是我屈死的女孩儿端云。你这一行人，听我下断：张驴儿毒杀亲爷，谋占寡妇，合拟凌迟，押付市曹中，钉上木驴，剐一百二十刀处死。升任州守桃杌并该房吏典，刑名违错，各杖一百，永不叙用。赛卢医不合赖钱，勒死平民；又不合修合毒药，致伤人命，发烟瘴地面，永远充军。蔡婆婆我家收养。窦娥罪改正明白。（词云）莫道我念亡女与他又罪消愆，也只可怜见楚州郡大旱三年。昔于公曾表白东海孝妇，果然是感召得灵雨如泉。岂可便推诿道天灾代有，竟不想人之意感应通天。今日个将文卷重行改正，方显的王家法不使民冤。\n\n题目秉鉴持衡廉访法\n\n正名感天动地窦娥冤\n\n\n\n","type":[]}
{"_id":{"$oid":"5b9a1bfa367d5c0f40d24616"},"title":"裸人丛笑篇 其十","dynasty":"清代","writer":"孙元衡","content":"尔之生也，悬刀代弧；尔之壮也，畜犬为徒。柔筌以卧肉以脯，纵横猛气凌殷虞；\n\n奋狋㹜𤜜不可呼，争先奚翅当百夫。功多齿钝弃匪辜，日暮累累嗥路隅！\n\n","type":[]}
{"_id":{"$oid":"5b9a1bfa367d5c0f40d24617"},"title":"汉阳舟次读张南山大令听松庐诗集题此奉赠","dynasty":"清代","writer":"周启运","content":"我舟发襄阳，适逢蜀西客。为谭船山诗，卓荦多奇格。\n\n昨过汉江署，又遇诗中伯。一见心已倾，盛名久赫赫。\n\n君家诗有源，曲江体堪式。二公实继声，粤蜀气不隔。\n\n肯念苔岑缘，贻我松庐册。盥露出琅编，一读一寻绎。\n\n古调能独弹，灵境皆新辟。精如丽水金，润如蓝田璧。\n\n清如霜鹤音，健如云鹏融。大声发水上，蛟龙丧魂魄。\n\n读罢烛花残，不知东方白。齿余兰芬多，眼觉沧溟窄。\n\n以兹集众誉，实得非幸获。近今作家众，人人据吟席。\n\n四离或不闻，六迷良未释。华丽涉虚浮，高澹邻迂僻。\n\n岂知思无邪，一言蔽三百。老杜忠爱心，即此温厚泽。\n\n君才不可量，君行固无慝。笃实有光辉，允承千年脉。\n\n具此玉堂器，宜通金闺籍。如何佛已成，转同仙偶谪。\n\n赤壁鹤曳轮，黄州凫飞舄。梦得自多才，韩愈非可惜。\n\n天教政学兼，咏歌通保赤。人生不朽三，德言功并饬。\n\n宓琴有遗音，言弦岂小术。所望大雅材，风流追古昔。\n\n","type":[]}
{"_id":{"$oid":"5b9a1bfb367d5c0f40d24618"},"title":"送孙叔静","dynasty":"宋代","writer":"李之仪","content":"浮云无定着，乍合还分离。廓开万里天，好是无云时。\n\n我怀苦萧屑，多感不自拾。奈何情所亲，容易成南飞。\n\n秦人虽受宝，睨柱谁瑕疵。空能九宾赏，终负连城归。\n\n此道固有命，如君应未迟。且从淮上游，霜浓蟹螯肥。\n\n载取一樽酒，里门相扶携。笑语欲难背，古人良可期。\n\n开编若对面，谑浪尤相宜。皎皎澄汉月，森森琼树枝。\n\n燕地重郭隗，吴儿轻陆机。晓来犹薄露，会见高风披。\n\n","type":[]}
{"_id":{"$oid":"5b9a1bfb367d5c0f40d24619"},"title":"平步楼","dynasty":"宋代","writer":"陈藻","content":"主翁面貌不堪夸，却是书中意味华。\n因地成楼平似陟，开林见树直仍斜。\n竟日清幽来佛寺，有时问答觉人家。\n厌随权势贪情话，算杀把鸡愧满车。","type":[]}
{"_id":{"$oid":"5b9a1bfb367d5c0f40d2461a"},"title":"春日偶过亳村故居","dynasty":"清代","writer":"陈维崧","content":"前村里，落梅阵阵风起。\n旧家池馆暂经过，玉栏漫倚。\n粉英也为主人来，雨中和泪梳洗。\n画檐损，月榭圮。\n蘼芜蛱蝶盈砌。\n颓垣败井剧关心，那能遣此。\n赚人连夜卸烟帆，半篙埋怨春水。\n一天丝雨洒不止，总难忘旧日邻里。\n只有点波燕子，上雕梁、絮语墨花帘底，似话王家当年事。","type":[]}
{"_id":{"$oid":"5b9a1bfb367d5c0f40d2461b"},"title":"次韵梅山弟醉吟七首","dynasty":"宋代","writer":"陈著","content":"隐处是甪里先生，放游是司马子长。\n试问梅山老居士，判断两家谁最香。","type":[]}
{"_id":{"$oid":"5b9a1bfb367d5c0f40d2461c"},"title":"念奴娇二十六首 其十","dynasty":"清代","writer":"蒋士铨","content":"闲闲十亩，看花如、菘韭吏如莺燕。夕露朝霞，供采摘、买断绿愁红怨。\n\n老树维驹，残葩炙肉，杂沓笙歌宴。芳丛鹤盖，一年几度相见。\n\n独有偃地虬松，孤樘傲骨，横卧如人倦。剔藓扪苔，无醉墨、我向壁闲寻遍。\n\n谱继扬州，种分京雊，也算河阳县。城中万户，岂无高士庭院。\n\n","type":[]}
{"_id":{"$oid":"5b9a1bfb367d5c0f40d2461d"},"title":"重别李评事","dynasty":"明代","writer":"陈䞇","content":"酒尽离杯欲别难，秖凭书札报平安。明宵何处孤舟泊，露湿蒹葭月色寒。\n\n","type":[]}
{"_id":{"$oid":"5b9a1bfb367d5c0f40d2461e"},"title":"雨晴二首 其一","dynasty":"明代","writer":"李辕","content":"松日照人春雨收，杖藜徐步桥东头。桃花夹岸似霞染，云气出山如水流。\n\n身高仰羡不下鹤，眼明忽见双飞鸥。纡朱拖紫乃馀事，得及吾侬心迹幽。\n\n","type":[]}
{"_id":{"$oid":"5b9a1bfb367d5c0f40d2461f"},"title":"杨白花","dynasty":"明代","writer":"陈子升","content":"可怜杨白花，飞似海青鸟。鸟衔花不来，空见他花嬲。\n\n","type":[]}
{"_id":{"$oid":"5b9a1bfb367d5c0f40d24620"},"title":"蔡氏藏先世诰敕","dynasty":"元代","writer":"吴当","content":"无复前朝旧典型，百年文物尽凋零。蔡家孙子风流在，爱惜黄麻似六经。\n\n","type":[]}
{"_id":{"$oid":"5b9a1bfb367d5c0f40d24621"},"title":"田舍即事十首","dynasty":"宋代","writer":"刘克庄","content":"凋邑租符紧，荒祠木偶新。\n吏谈长官健，巫托社公嗔。\n烹犬看承客，吹螺降送神。\n二豪怀肉返，去诳别村人。","type":[]}
{"_id":{"$oid":"5b9a1bfd367d5c0f40d24622"},"title":"减字木兰花·清尊白发","dynasty":"宋代","writer":"陈师道","content":"清尊白发。曾是登临年少客。不似当年。人与黄花两并妍。来愁去恨。十载相看情不尽。莫更思量。梦破春回枉断肠。","type":[]}
{"_id":{"$oid":"5b9a1bfd367d5c0f40d24623"},"title":"题王俭撰褚渊碑文","dynasty":"清代","writer":"弘历","content":"资父以事君，本天经地义。彦回以孝称，胡甘二姓事。\n\n可怜石头城，口碑有公议。仲宝树绰楔，乃复腾文字。\n\n光辅五君同，寅亮二代逮。将为直笔书，抑为同恶济。\n\n昭明但选文，取裁失节制。\n\n","type":[]}
{"_id":{"$oid":"5b9a1bfd367d5c0f40d24624"},"title":"临江仙","dynasty":"近代","writer":"黄侃","content":"夜雨秋魂频断，夕阳孤影空归。恨深愁浅两难知。\n\n小楼人静后，疏幕月明时。\n\n若道此情谁解，那应空说相思。最怜幽梦觉来迟。\n\n残灯留冷焰，还照泪双垂。\n\n","type":[]}
{"_id":{"$oid":"5b9a1bfd367d5c0f40d24625"},"title":"北山诗三十八首 其二","dynasty":"清代","writer":"赵熙","content":"数株榕树客门遮，缓下山坳石级斜。大好春光元野外，薄游风味似天涯。\n\n贫挑石炭怜崖户，雨渴秧田念水车。指点去秋闻雁处，虎崖疏竹宿人家。\n\n","type":[]}
{"_id":{"$oid":"5b9a1bfd367d5c0f40d24626"},"title":"卜居二首 其二","dynasty":"元代","writer":"丁鹤年","content":"小村虽僻俗敦庞，背负崇山面俯江。月冷灵虬潜绝壑，雨晴仙犬吠流淙。\n\n缊袍御腊辞纨裤，瓦瓮浮春谢玉缸。偶为清羸聊采药，亦非窃比鹿门庞。\n\n","type":[]}
{"_id":{"$oid":"5b9a1bfd367d5c0f40d24627"},"title":"颂古四十四首 其三十五","dynasty":"宋代","writer":"释师范","content":"一掷神杯定吉凶，再占重卜转灵通。分明见了今年事，却说明年事不同。\n\n","type":[]}
{"_id":{"$oid":"5b9a1bfd367d5c0f40d24628"},"title":"挽章朋举","dynasty":"宋代","writer":"高翥","content":"相逢便拜十年兄，自此交游得尽情。\n草纸抄书传遁甲，竹筩沽酒命添丁。\n他时结屋期来往，今日登门隔死生。\n从此苕溪明月夜，小舟不复为君停。","type":[]}
{"_id":{"$oid":"5b9a1bfd367d5c0f40d24629"},"title":"戏和玉山韵","dynasty":"元代","writer":"陈基","content":"西子湖边苏小宅，锦官城里薛涛家。来时豆蔻初含蕊，别后菖蒲又著花。\n\n","type":[]}
{"_id":{"$oid":"5b9a1bfd367d5c0f40d2462a"},"title":"谷日立春喜晴次和谭芝云翰林","dynasty":"近代","writer":"陈三立","content":"春动枝头鸟语催，晓风暖坼雪残梅。\n九垓震荡留吟几，万象低昂映酒杯。\n藩镇兵犹乘衅起，海邦使播歃盟回。\n腐儒把玩微阳复，莫问饥肠破疾雷。","type":[]}
{"_id":{"$oid":"5b9a1bfd367d5c0f40d2462b"},"title":"寄楼子山云栖上人","dynasty":"唐代","writer":"刘得仁","content":"一室凿崔嵬，危梯叠藓苔。永无尘事到，时有至人来。 \n 涧谷冬深静，烟岚日午开。修身知得地，京寺未言回。","type":[]}
{"_id":{"$oid":"5b9a1bfe367d5c0f40d2462c"},"title":"十一日","dynasty":"宋代","writer":"赵蕃","content":"老眼看花抵雾中，寥寥鼻观与香能。\n水仙蜕去梅成实，只有山礬印此风。","type":[]}
{"_id":{"$oid":"5b9a1bfe367d5c0f40d2462d"},"title":"和李端叔大夫从参寥子游许昌西湖十绝","dynasty":"宋代","writer":"李廌","content":"几处秋千愁日暮，一声鶗鴃唤春归。\n红稀绿尽寻常事，不用长绳系落晖。","type":[]}
{"_id":{"$oid":"5b9a1bfe367d5c0f40d2462e"},"title":"春宵","dynasty":"明代","writer":"朱诚泳","content":"宫壶传漏刻，刻刻价非轻。杨柳风初软，梨花月正明。\n\n秋千微有影，檀板寂无声。怪底长门内，通宵梦不成。\n\n","type":[]}
{"_id":{"$oid":"5b9a1bfe367d5c0f40d2462f"},"title":"道中四绝","dynasty":"宋代","writer":"郑刚中","content":"败箧冲霜思往岁，旧游如梦慨平生。\n鬓华已逐心事老，溪水祗如前日清。","type":[]}
{"_id":{"$oid":"5b9a1bfe367d5c0f40d24630"},"title":"同赵使君雨中登大云绝顶夜饮见一楼题","dynasty":"明代","writer":"胡应麟","content":"缥缈危梯望目萦，微茫秋色半江城。苍龙掣电千禾立，白鸟栖烟万树明。\n\n北浦鱼竿誇旧涨，西郊农锸快新成。携壶不尽追游思，剪烛虚堂听夜鸣。\n\n","type":[]}
{"_id":{"$oid":"5b9a1bfe367d5c0f40d24631"},"title":"柳絮","dynasty":"宋代","writer":"钱惟演","content":"三月江南花渐稀，春阴漠漠雪霏霏。\n章台街里翩轻吹，灞水桥边送落晖。\n陆凯传精梅暗落，韩凭遗恨蝶争飞。\n诏书漫道吹纶薄，谁见纷纷上客衣。","type":[]}
{"_id":{"$oid":"5b9a1bfe367d5c0f40d24632"},"title":"函谷关","dynasty":"明代","writer":"汪广洋","content":"树木阴森虎夜号，行人愁杀路峣岰。谁家鸡唱寒烟里，举首东方太白高。\n\n","type":[]}
{"_id":{"$oid":"5b9a1bfe367d5c0f40d24633"},"title":"送徐洞清秀才入道","dynasty":"宋代","writer":"叶适","content":"方老昔为儒，仁义自愁煎。\n决策从道士，摆落科场缘。\n神仙事茫昧，良得日高眠。\n徐生嗣其风，永谢负郭田。\n白襕已回施，黄氅犹索钱。\n书籍弃尘案，笙磬来钧天。\n看镜胡独难，超俗谅非少。\n异花改林秀，孤翮移汉矫。\n月华满庭芜，阒沉霜宇峭。\n亲交生离绝，空叹真游杳。","type":[]}
{"_id":{"$oid":"5b9a1bfe367d5c0f40d24634"},"title":"风幡竞辨","dynasty":"宋代","writer":"释重顯","content":"不是幡兮不是风，衲僧于此作流通。\n渡河用筏寻常事，南山烧炭北山红。","type":[]}
{"_id":{"$oid":"5b9a1bfe367d5c0f40d24635"},"title":"赋得「相逢俱是岁寒人」","dynasty":"明代","writer":"张煌言","content":"相逢俱是岁寒人，迟暮偏惊摇落辰。鸿雁接天关塞影，渔樵满地雪霜身。\n\n论交四海惭兄弟，抗迹千秋泣鬼神。此日炎趋应不少，道旁裘马正纷纶。\n\n","type":[]}
{"_id":{"$oid":"5b9a1c00367d5c0f40d24636"},"title":"题禹庙二首 其二","dynasty":"宋代","writer":"张镃","content":"为人心切屡忘家，力量方知有等差。莫信空山葬冠剑，且吟古屋画龙蛇。\n\n","type":[]}
{"_id":{"$oid":"5b9a1c00367d5c0f40d24637"},"title":"林子中知府挽诗","dynasty":"宋代","writer":"虞俦","content":"畴昔因难弟，夤缘幸识君。\n宦途俱别日，苕水再披云。\n劳苦惊多病，悲凉惜离群。\n斗金峰下路，铎挽不堪闻。","type":[]}
{"_id":{"$oid":"5b9a1c00367d5c0f40d24638"},"title":"和李光化秋咏四首其四·夜","dynasty":"宋代","writer":"范仲淹","content":"春色人皆醉，秋光独不眠。\n君看明月下，何似落花前。","type":[]}
{"_id":{"$oid":"5b9a1c00367d5c0f40d24639"},"title":"喜陆养和督汎","dynasty":"明代","writer":"张嗣纲","content":"双旌冉冉自天来，银岛金门郁气开。海色昔时浑似雾，风声今日迅如雷。\n\n谈兵夜静鱼龙泣，击剑光寒鬼魅催。江左未应轻借寇，还期推毂重边台。\n\n","type":[]}
{"_id":{"$oid":"5b9a1c00367d5c0f40d2463a"},"title":"寄唐伯华","dynasty":"清代","writer":"蒋超伯","content":"洺水连鸡泽，还从钜鹿行。回波无止处，如我望君情。\n\n又见门丞换，何尝吠犬惊。新年当把襼，五马向春明。\n\n","type":[]}
{"_id":{"$oid":"5b9a1c00367d5c0f40d2463b"},"title":"西江月","dynasty":"元代","writer":"王哲","content":"常把内真频看，休教外景长侵。尖竿尖上细搜寻。\n\n正见婴儿弄影。\n\n雅咏高吟叫笑，清风皓月吹临。分开传作紫共金。\n\n艳迸斗花万锦。\n\n","type":[]}
{"_id":{"$oid":"5b9a1c00367d5c0f40d2463c"},"title":"何凝生投赠新诗赋答","dynasty":"明代","writer":"邓云霄","content":"清风朗月正怀人，忽寄诗筒托雁臣。共道贾生才弱冠，却疑长吉是前身。\n\n孤高鹤警三天露，宛转莺啼万谷春。试问词源几深浅，与君同探浣花津。\n\n","type":[]}
{"_id":{"$oid":"5b9a1c00367d5c0f40d2463d"},"title":"子夜四时歌 其九","dynasty":"魏晋","writer":"佚名","content":"暑盛静无风，夏云薄暮起。携手密叶下，浮瓜沈朱李。\n\n","type":[]}
{"_id":{"$oid":"5b9a1c00367d5c0f40d2463e"},"title":"和所盘端午韵","dynasty":"宋代","writer":"丘葵","content":"槐夏阴中鬓已秋，天风吹梦堕江头。\n水应难洗湘累恨，山岂能为柳子囚。\n尘世不知几端午，人生大抵一虚舟。\n愁来细把君诗看，压倒当时赵倚楼。","type":[]}
{"_id":{"$oid":"5b9a1c00367d5c0f40d2463f"},"title":"己巳猪日子锋招饮不赴马日东河小集罚以留芳茶社韵 其三","dynasty":"当代","writer":"秦鸿","content":"欲弹长铗断，欲出恨无车。犹记台城会，清吟白日斜。\n\n兴来须对酒，梦寐忽还家。谈笑高楼上，寒波淡似茶。\n\n","type":[]}
{"_id":{"$oid":"5b9a1c01367d5c0f40d24640"},"title":"癸卯除夕直北曹作","dynasty":"明代","writer":"皇甫涍","content":"独马向寒烟，青阳眷明发。\n霜净肃兰池，云沈迥丹阙。\n林阡麇易聚，江天雁难没。\n风物怅徂阴，芳菲讵久歇。\n纷庭默多惧，岩皞坐愁越。\n夙心愧盈尊，含情非华发。","type":[]}
{"_id":{"$oid":"5b9a1c01367d5c0f40d24641"},"title":"送北京学生曹慈明秀才之京师","dynasty":"宋代","writer":"晁补之","content":"魏武子孙今寂莫，唐来只有画将军。\n邺城初见黄须面，尚喜登堂词若云。\n乃公白首图籍里，小心恐惧教其子。\n文章锦心仍绣腑，屠龙殚家安用许。\n半年系船康海门，官忙不共持一樽。\n冈头黎花吹欲尽，淮口汴流来正浑。\n鄙夫日欲向吴越，官满一封飞魏阙。\n着书虎观未敢言，蔽身蝉叶真痴绝。","type":[]}
{"_id":{"$oid":"5b9a1c01367d5c0f40d24642"},"title":"夜过芳村","dynasty":"近代","writer":"朱帆","content":"花香依旧袭行人，灯火楼台望未真。今夜芳村舒老眼，白鹅潭上月如银。\n\n","type":[]}
{"_id":{"$oid":"5b9a1c01367d5c0f40d24643"},"title":"开岁连日有阴雨","dynasty":"宋代","writer":"孙嵩","content":"老杜诗章五百年，为吾替写早春篇。\n恰从元日逾人日，重有阴阴冷落天。","type":[]}
{"_id":{"$oid":"5b9a1c01367d5c0f40d24644"},"title":"醉落魄（赋石榴花）","dynasty":"宋代","writer":"程垓","content":"夏围初结。绿深深处红千叠。杜鹃过尽芳菲歇。只道无春，满意春犹惬。 \n 折来一点如猩血。透明冠子轻盈帖。芳心蹙破情忧切。不管花残，犹自拣双叶。","type":[]}
{"_id":{"$oid":"5b9a1c01367d5c0f40d24645"},"title":"代人寄梦子","dynasty":"明代","writer":"屈大均","content":"少别成千岁，悲歌了不闻。老龙犹下土，雏凤已高云。\n\n词赋微言在，经纶艳色分。怜才知不浅，有泪湿罗裙。\n\n","type":[]}
{"_id":{"$oid":"5b9a1c01367d5c0f40d24646"},"title":"再过赤溪呈邓元白","dynasty":"清代","writer":"魏禧","content":"相见意不已，不寐竟达旦。振衣出南郭，露草凄以漫。\n\n轻烟幕平林，村村鸡犬散。初日多好光，主人适朝饭。\n\n人生不知心，何用更谋面。我生十一岁，窃希范张传。\n\n素心六七人，异姓而同干。涂氏贤父子，君之旧友善。\n\n语我与林子，奇才不易见。天下昔无君，黎阳初构乱。\n\n城虎不择肉，党恶以千万。君督南乡兵，机密发不缓。\n\n黎明驻南郊，群凶寝方燕。踉跄出门斗，前死后者窜。\n\n一日杀千人，万家获安奠。死者骨肉亲，至今不敢怨。\n\n乡兵骄成功，虎死狼为患。君更用市人，疾若摧枯蔓。\n\n用人人不疑，杀人人不叛。事己身不与，超然如飞翰。\n\n前日同涂林，访君读书院。路经校射场，指是君所践。\n\n怀哉李太白，风月此遗墠。昔读袁州碑，高文垂孔殿。\n\n字字关人伦，儒术尊不贱。夹溪千树桃，白沙空断岸。\n\n怜君多白须，喜君老尚健。\n\n","type":[]}
{"_id":{"$oid":"5b9a1c01367d5c0f40d24647"},"title":"读明太祖本纪有感其语","dynasty":"清代","writer":"司炳煃","content":"元虽起北狄，主中国百年。后王纵不才，先帝德未谖。\n\n我祖与若宗，为民而受廛。渥受教养恩，太平享安全。\n\n一朝至顺帝，淫昏异祖先。英雄起草泽，四宇皆狼烟。\n\n明祖乃崛兴，宝位授于天。独夫放塞外，和林妻孥完。\n\n中山识此意，明言臣舍旃。上启圣仁心，宸衷矜且怜。\n\n诏书戒夸大，臣民禁哗喧。讵因子孙愚，诋毁宗祖贤。\n\n大哉开国主，谟训垂简篇。气象迈汉唐，度量包垓埏。\n\n至今诵其语，令人生慨然。\n\n","type":[]}
{"_id":{"$oid":"5b9a1c01367d5c0f40d24648"},"title":"次韵 其一","dynasty":"元代","writer":"萨都剌","content":"之子慇勤何处来，清谈煮茗不论杯。五更门外过风雨，四月街头买杏梅。\n\n喜客有情窗动竹，吟诗无兴砚生苔。君家白酒何时熟，病起应须去不回。\n\n","type":[]}
{"_id":{"$oid":"5b9a1c01367d5c0f40d24649"},"title":"下第寄知己","dynasty":"唐代","writer":"曹邺","content":"长安孟春至，枯树花亦发。忧人此时心，冷若松上雪。 \n 自知才不堪，岂敢频泣血。所痛无罪者，明时屡遭刖。 \n 故山秋草多，一卷成古辙。夜来远心起，梦见潇湘月。 \n 大贤冠盖高，何事怜屑屑。不令伤弓鸟，日暮飞向越。 \n 闻知感激语，胸中如有物。举头望青天，白日头上没。 \n 归来通济里，开户山鼠出。中庭广寂寥，但见薇与蕨。 \n 无虑数尺躯，委作泉下骨。唯愁揽清镜，不见昨日发。 \n 愿怜闺中女，晚嫁唯守节。勿惜四座言，女巧难自说。","type":[]}
{"_id":{"$oid":"5b9a1c03367d5c0f40d2464a"},"title":"天姥峰","dynasty":"明代","writer":"郑善夫","content":"天姥崚嶒不可招，云岩雪壑傍丹霄。天台四万八千丈，俯看飞虹度石桥。\n\n","type":[]}
{"_id":{"$oid":"5b9a1c03367d5c0f40d2464b"},"title":"登邠州城楼","dynasty":"宋代","writer":"文同","content":"试此望摇落，秋襟成惘然。\n客怀伤薄莫，节物感穷边。\n断烧侵高垒，微阳入晚川。\n年来旧山意，常与雁翩翩。","type":[]}
{"_id":{"$oid":"5b9a1c03367d5c0f40d2464c"},"title":"题赵与㑾贽卷","dynasty":"宋代","writer":"刘克庄","content":"身已明农老一丘，屡空何以答珍投。新腔高处古乐府，警句当家小倚楼。\n\n此笔生花尤组丽，彼风吹箨漫轻浮。从前作者皆勤苦，萤雪功夫更讲求。\n\n","type":[]}
{"_id":{"$oid":"5b9a1c03367d5c0f40d2464d"},"title":"酬裴端公八月十五日夜对月见怀","dynasty":"唐代","writer":"权德舆","content":"凉夜清秋半，空庭皓月圆。动摇随积水，皎洁满晴天。 \n 多病嘉期阻，深情丽曲传。偏怀赏心处，同望庾楼前。","type":[]}
{"_id":{"$oid":"5b9a1c03367d5c0f40d2464e"},"title":"重阳后菊花二首","dynasty":"宋代","writer":"范成大","content":"寂莫东篱湿露华，依前金魇照泥沙。\n世情儿女无高韵，只看重阳一日花。","type":[]}
{"_id":{"$oid":"5b9a1c03367d5c0f40d2464f"},"title":"立春和姚东桥二首 其一","dynasty":"明代","writer":"黄衷","content":"朝衣湖上两鞭春，绵力初交谢百钧。风雨试灯逢粤客，羔豚祈岁赛芒神。\n\n渐知槐目将舒暖，却妒云姿解弄新。庾信经年归未得，江南佳丽少诗人。\n\n","type":[]}
{"_id":{"$oid":"5b9a1c03367d5c0f40d24650"},"title":"晓坐（一云后閤）","dynasty":"唐代","writer":"李商隐","content":"后閤罢朝眠，前墀思黯然。梅应未假雪，柳自不胜烟。 \n 泪续浅深绠，肠危高下弦。红颜无定所，得失在当年。","type":[]}
{"_id":{"$oid":"5b9a1c03367d5c0f40d24651"},"title":"寄永丰教谕戴正心","dynasty":"明代","writer":"邓雅","content":"戴君掌教恩江上，正是皇朝全盛时。文化今渐极南北，才名久著浙东西。\n\n云霄万里瞻丹阙，庠序三年坐绛帷。但使英才登俊造，莫嗟微禄久淹迟。\n\n","type":[]}
{"_id":{"$oid":"5b9a1c03367d5c0f40d24652"},"title":"三用韵奉酬","dynasty":"宋代","writer":"杨公远","content":"龙蛇满纸势如飞，净几明窗得句时。\n一阵好风吹过我，吟余束手笠降旗。","type":[]}
{"_id":{"$oid":"5b9a1c03367d5c0f40d24653"},"title":"阅兵给赉","dynasty":"宋代","writer":"袁说友","content":"小臣衔命入云屯，圣主如天诏语温。\n万甲冲风隆士气，一言挟纩荷君恩。\n颇惊霹雳烧残垒，更想蒙冲上海门。\n欲挽长江问豪杰，岂无击楫叹中原。","type":[]}
{"_id":{"$oid":"5b9a1c04367d5c0f40d24654"},"title":"游丝","dynasty":"明代","writer":"秦善","content":"旧游曾入桑间路，惹袖沾裾思未休。纤绠依稀烟外没，群珠蹙续雨中浮。\n\n晴牵草树萦春恨，暝倚花窗织夜愁。只恐惊风吹散去，残丝零乱不堪收。\n\n","type":[]}
{"_id":{"$oid":"5b9a1c04367d5c0f40d24655"},"title":"哀弃儿","dynasty":"元代","writer":"许有壬","content":"雪霜载途风裂肌，有儿鹑结行且啼。问儿何事乃尔悲，父母弃之前欲追。\n\n木皮食尽岁又饥，夫妇行乞甘流离。负儿远道力已疲，势难俱生灼可推。\n\n与其疐尾莫我随，不如忍割从所之。今夕旷野儿安归，明朝道殣非儿谁。\n\n父兮母兮岂不慈，天伦遽绝天实为。卜年执政虽咸腓，发廪有议常坚持。\n\n昔闻而知今见之，仓皇援手无所施。儿行不顾寒日西，哭声已远犹依稀。\n\n","type":[]}
{"_id":{"$oid":"5b9a1c04367d5c0f40d24656"},"title":"山居次韵六首用起句题 其六","dynasty":"明代","writer":"虞堪","content":"好山看不尽，一望一番登。崖险森如戟，泉甘冷若冰。\n\n鸣钟传下界，著屐上高层。不是石桥客，何由识老僧。\n\n","type":[]}
{"_id":{"$oid":"5b9a1c04367d5c0f40d24657"},"title":"路傍堠（以下四篇并元和十四年出为潮州作）","dynasty":"唐代","writer":"韩愈","content":"堆堆路傍堠，一双复一只。迎我出秦关，送我入楚泽。 \n 千以高山遮，万以远水隔。吾君勤听治，照与日月敌。 \n 臣愚幸可哀，臣罪庶可释。何当迎送归，缘路高历历。","type":[]}
{"_id":{"$oid":"5b9a1c04367d5c0f40d24658"},"title":"题粤中遗迹画 其二 榴花塔","dynasty":"清代","writer":"丘逢甲","content":"蛟奋龙拿石上文，天留此塔表将军。江山不改亭亭影，落日空村鹘叫云。\n\n","type":[]}
{"_id":{"$oid":"5b9a1c04367d5c0f40d24659"},"title":"送权上人兼东谅虚白讲师","dynasty":"明代","writer":"袁华","content":"释书经律论，中分大小乘。繇汉历唐宋，翻译卷帙增。\n\n微义浩河沙，究竟谅未曾。权师未识面，闻誉如云腾。\n\n兹登雨花堂，闻妙心源澄。庭眠惠远鹅，臂驾支遁鹰。\n\n天池九万里，扶摇自此升。为言虚白翁，归休理寒镫。\n\n","type":[]}
{"_id":{"$oid":"5b9a1c04367d5c0f40d2465a"},"title":"君马黄","dynasty":"明代","writer":"欧必元","content":"君马黄，臣马赤，须臾驰骋周八极。度昆崙，秣流沙。\n\n宴王母，枣如瓜。奄有诸夏，辞彼东土。将子无死来见汝，徘佪三叹为君舞。\n\n","type":[]}
{"_id":{"$oid":"5b9a1c04367d5c0f40d2465b"},"title":"钗头凤 冬闺","dynasty":"清代","writer":"吴绮","content":"灯花滴。炉香熄。屏风静掩遥山碧。箫谁弄。衾长空。\n\n五更帘幕，月和霜重。冻。冻。冻。\n\n闲寻觅。无消息。泪痕冰惹红绵湿。愁难送。情还种。\n\n巫云昨夜，同骑双凤。梦。梦。梦。\n\n","type":[]}
{"_id":{"$oid":"5b9a1c04367d5c0f40d2465c"},"title":"古风","dynasty":"明代","writer":"丁岳","content":"麒麟四灵长，群兽孰敢当。\n木精著文彩，肉角仁且良。\n生草既不折，生虫亦不伤。\n在鲁何成悲，来周乃致祥。\n一去余千载，中原有豺狼。","type":[]}
{"_id":{"$oid":"5b9a1c04367d5c0f40d2465d"},"title":"拟孟郊","dynasty":"清代","writer":"陈曾寿","content":"世味有酸辛，酸辛殊昔今。有母酸在口，无母酸在心。\n\n我于失母年，无语已成瘖。\n\n","type":[]}
{"_id":{"$oid":"5b9a1c06367d5c0f40d2465e"},"title":"迎五十七杂感 其九","dynasty":"当代","writer":"何永沂","content":"愿人长久共婵娟，过了明天又一年。难得糊涂肝胆雪，不如归去口头禅。\n\n五湖已被官家占，多士曾蒙霸主鞭。友尽与时俱进者，岭南诗酒对红棉。\n\n","type":[]}
{"_id":{"$oid":"5b9a1c06367d5c0f40d2465f"},"title":"喜迁莺·莫寻玄妙","dynasty":"宋代","writer":"佚名","content":"莫寻玄妙。我分明说破，修行关窍。战睡敌魔，忘情绝念，此是圣贤正教。饮食则定除疑，每日勤修觉照。莫差了。待无眠无睡，心方合道。别有玄和妙。炼气成神，自有金光罩。五气朝元，三花聚顶，水火运行颠倒。九阳结就还丹，射透灵台八表。功行了。向长生路上，闲游三岛。","type":[]}
{"_id":{"$oid":"5b9a1c06367d5c0f40d24660"},"title":"偈","dynasty":"宋代","writer":"印首座","content":"丘师伯莫晓，寂寂明皎皎。日午打三更，谁人打得了。\n\n","type":[]}
{"_id":{"$oid":"5b9a1c06367d5c0f40d24661"},"title":"古意","dynasty":"宋代","writer":"姜特立","content":"共绾同心结，那知有别离。\n对人争忍说，不敢画蛾眉。","type":[]}
{"_id":{"$oid":"5b9a1c06367d5c0f40d24662"},"title":"桃叶曲","dynasty":"明代","writer":"胡宗仁","content":"桃叶渡头桃叶春，家家桃叶斗妆新。\n不知何处初来客，未省吴姬会笑人。","type":[]}
{"_id":{"$oid":"5b9a1c06367d5c0f40d24663"},"title":"六月十六日观洗象","dynasty":"清代","writer":"郑孝胥","content":"宣南洗象迎初伏，万骑千车夹水看。法驾旧仪从卤簿，玉泉新涨试波澜。\n\n蒲甘国破封难复，莽氏民存业遂残。留汝南荒遗老在，可堪有齿已先寒。\n\n","type":[]}
{"_id":{"$oid":"5b9a1c06367d5c0f40d24664"},"title":"甘凉途中杂咏 其一","dynasty":"清代","writer":"罗文俊","content":"闇门列戍拥飞沙，毳幕毡裘久一家。饮马长城天似盖，乱红开遍战场花。\n\n","type":[]}
{"_id":{"$oid":"5b9a1c06367d5c0f40d24665"},"title":"东斋杂书","dynasty":"宋代","writer":"陆游","content":"吾贫无时醒，日月忽遄迈。\n空林春采葚，荒垄秋种稗。\n孤学有自来，饥死奚足怪。\n著书充栋宇，一字不肯卖。","type":[]}
{"_id":{"$oid":"5b9a1c06367d5c0f40d24666"},"title":"端午二首 其一","dynasty":"当代","writer":"添雪斋","content":"一旦斯心为世摧，唯闻邑野式歌徊。钧天强遂逆民骨，末代堪承盗火灰。\n\n难释真红逢旰日，终于暗黑掩琼瑰。独来此夜颓风里，有汝精魂动暴雷。\n\n","type":[]}
{"_id":{"$oid":"5b9a1c06367d5c0f40d24667"},"title":"重过燕子岩题前诗","dynasty":"清代","writer":"牛焘","content":"石上扫云归碧落，松枝作字蘸红泥。书成半壁龙蛇幻，风雨惊人四望迷。\n\n","type":[]}
{"_id":{"$oid":"5b9a1c07367d5c0f40d24668"},"title":"李起宗舍人悠然亭","dynasty":"宋代","writer":"楼钥","content":"远游蜀道历艰难，径上甘泉豹尾间。\n荷橐忽思辞北省，拂衣自喜见南山。\n当时旁舍基犹在，回首垂髫鬓已斑。\n先友脾阴尽陈迹，寒空依旧湿烟鬟。","type":[]}
{"_id":{"$oid":"5b9a1c07367d5c0f40d24669"},"title":"归家前一日雨有怀逸庐","dynasty":"近代","writer":"黄仁基","content":"已得看山十日闲，每从幽处写诗还。可能冲雨如前约，同看溪南未尽山。\n\n","type":[]}
{"_id":{"$oid":"5b9a1c07367d5c0f40d2466a"},"title":"冬日偶成","dynasty":"元代","writer":"善住","content":"清霜欲重小春天，杨柳萧疏带晓烟。无奈东皇苦多事，又传春信到梅边。\n\n","type":[]}
{"_id":{"$oid":"5b9a1c07367d5c0f40d2466b"},"title":"古砚送赵明府","dynasty":"宋代","writer":"许棐","content":"一片端州古砚砖，翁孙相授当良田。寒梅涧下和冰洗，秋桂窗前滴露研。\n\n学字不工空费纸，吟诗虽苦未成编。赠君携去薇花畔，草诏闲时枕匣眠。\n\n","type":[]}
{"_id":{"$oid":"5b9a1c07367d5c0f40d2466c"},"title":"孔教授张法曹以曾论荐特示长笺","dynasty":"宋代","writer":"曾巩","content":"绿发朱颜两少年，出伦清誉每相无。\n壁中字为时人圪，圯上书从老父传。\n泮水笑谈邀法饮，高斋闲燕属佳篇。\n衰翁厚幸怀双璧，更起狂心慕荐贤。","type":[]}
{"_id":{"$oid":"5b9a1c07367d5c0f40d2466d"},"title":"如归亭 其四","dynasty":"宋代","writer":"许申","content":"寻常高讽散人歌，傲睨天随奈尔何。即问松江旧庐舍，羽真来往洞庭波。\n\n","type":[]}
{"_id":{"$oid":"5b9a1c07367d5c0f40d2466e"},"title":"寒食野望吟","dynasty":"唐代","writer":"白居易","content":"丘墟郭门外，寒食谁家哭。风吹旷野纸钱飞，古墓累累春草绿。\n\n棠梨花映白杨树，尽是死生离别处。冥寞重泉哭不闻，萧萧暮雨人归去。\n\n","type":[]}
{"_id":{"$oid":"5b9a1c07367d5c0f40d2466f"},"title":"老将","dynasty":"唐代","writer":"罗邺","content":"百战辛勤归帝乡，南班班里最南行。弓欺猿臂秋无力， \n 剑泣虬髯晓有霜。千古耻非书玉帛，一心犹自向河湟。 \n 年年宿卫天颜近，曾把功勋奏建章。","type":[]}
{"_id":{"$oid":"5b9a1c07367d5c0f40d24670"},"title":"吊卢殷 其四","dynasty":"唐代","writer":"孟郊","content":"登封草木深，登封道路微。日月不与光，莓苔空生衣。\n\n可怜无子翁，蚍蜉缘病肌。挛卧岁时长，涟涟但幽噫。\n\n幽噫虎豹闻，此外相访稀。至亲唯有诗，抱心死有归。\n\n河南韩先生，后君作因依。磨一片嵌岩，书千古光辉。\n\n","type":[]}
{"_id":{"$oid":"5b9a1c07367d5c0f40d24671"},"title":"奉题董端明渔父醉乡烧香图十六首 渔父七首 其二","dynasty":"宋代","writer":"陈克","content":"鲙缕丝丝雪色鱼，碧筒香细引村沽。江天此乐谁无分，不问官家乞鉴湖。\n\n","type":[]}
{"_id":{"$oid":"5b9a1c09367d5c0f40d24672"},"title":"题扇头","dynasty":"元代","writer":"郯韶","content":"洞庭木落山月低，出门秋色风凄凄。客行忆过黄陵庙，谷口青猿一个啼。\n\n","type":[]}
{"_id":{"$oid":"5b9a1c09367d5c0f40d24673"},"title":"诏授同州刺史，病不赴任，因咏所怀","dynasty":"唐代","writer":"白居易","content":"同州慵不去，此意复谁知。诚爱俸钱厚，其如身力衰。 \n 可怜病判案，何似醉吟诗。劳逸悬相远，行藏决不疑。 \n 徒烦人劝谏，只合自寻思。白发来无限，青山去有期。 \n 野心惟怕闹，家口莫愁饥。卖却新昌宅，聊充送老资。","type":[]}
{"_id":{"$oid":"5b9a1c09367d5c0f40d24674"},"title":"广陵怀古 其三","dynasty":"明代","writer":"史鉴","content":"龙舟行乐到芜城，极侈何愁四海兵。神器共传归李子，乐章先识去宫声。\n\n凤池有水鸥常下，萤苑无人草自生。寂寞西园明月夜，只今惟有草虫鸣。\n\n","type":[]}
{"_id":{"$oid":"5b9a1c09367d5c0f40d24675"},"title":"拟游洞庭","dynasty":"明代","writer":"王恭","content":"微风孤棹洞庭游，千里沧波一镜秋。连雁远钟云梦泽，断猿残笛岳阳楼。\n\n巴陵雨霁君山出，蜀道冰消楚水流。欲吊重瞳何处是，苍梧瑶瑟不胜愁。\n\n","type":[]}
{"_id":{"$oid":"5b9a1c09367d5c0f40d24676"},"title":"弋阳道中","dynasty":"明代","writer":"龚敩","content":"偶乘小蹇度山阿，记得当年旧所过。云护早霜晴不稳，路穿阴嶂湿还多。\n\n野人生计浑全薄，行客乡音一半讹。满眼黄蒿能几辟，边头何苦用干戈。\n\n","type":[]}
{"_id":{"$oid":"5b9a1c09367d5c0f40d24677"},"title":"送徐太守仲敬致仕","dynasty":"明代","writer":"杨荣","content":"圣皇御宝历，图治臻雍熙。守令慎选举，务使安群黎。\n\n大守姑熟来，循良时所推。方书龚黄政，力以印绶辞。\n\n自陈七帙多，志耄精神疲。有母百馀岁，康强尚未衰。\n\n乞身遂归养，庶得尽其私。宠恩倏涣颁，五马不可羁。\n\n长揖别交友，矧子为故知。忆昔永乐中，宫僚并命时。\n\n一朝饯出守，会少多睽违。兹焉谢事去，把袂惊分携。\n\n黄鹄逝翩翩，遥望清江湄。重结紫霞想，不负青山期。\n\n乐哉戏彩服，眉寿应同跻。\n\n","type":[]}
{"_id":{"$oid":"5b9a1c09367d5c0f40d24678"},"title":"题李伯时仕女图 其一 妾心不忆交河冷，手冷难裁金剪刀","dynasty":"元代","writer":"钱宰","content":"海棠半拆银烛辉，春愁且莫剪春衣。下阶立得花阴没，如此月明人未归。\n\n","type":[]}
{"_id":{"$oid":"5b9a1c09367d5c0f40d24679"},"title":"到南昌呈宋愿父伯仲黄子鲁诸丈 其一","dynasty":"宋代","writer":"戴复古","content":"一秋无便寄平安，新雁声声报早寒。昨夜检衣开故箧，去年家信把来看。\n\n","type":[]}
{"_id":{"$oid":"5b9a1c09367d5c0f40d2467a"},"title":"竹溪寺","dynasty":"清代","writer":"陈廷璧","content":"金阙松间映碧溪，石阶层累绿园西。丝桐响动珠林地，竹树声喧宝殿鸡。\n\n匏酒薰蒸欢客对，土山秀拔望云齐。革皮画鼓空中震，木落烟销宿鸟啼。\n\n","type":[]}
{"_id":{"$oid":"5b9a1c09367d5c0f40d2467b"},"title":"飞燕","dynasty":"明代","writer":"李溥","content":"年年来去为谁忙，偏恋晴春引兴长。杨柳池塘窥日暖，杏花门巷落泥香。\n\n孤飞带雨寻华屋，双翼随风过粉墙。王谢旧游云海阔，秋深离恨转凄凉。\n\n","type":[]}
{"_id":{"$oid":"5b9a1c0a367d5c0f40d2467c"},"title":"赠吴惇仁","dynasty":"宋代","writer":"许景衡","content":"尘埃簿领判悠悠，瘦马寻春到海头。已是二毛侵老境，尚能一笑得英游。\n\n谁言前辈风流尽，我觉名家世业优。但得此心常了了，岂知州县是淹留。\n\n","type":[]}
{"_id":{"$oid":"5b9a1c0a367d5c0f40d2467d"},"title":"西陵 其一","dynasty":"清代","writer":"傅作楫","content":"怅望平原思不胜，可怜南渡竟无凭。秋深摇落冬青冷，烟雨萧萧泣六陵。\n\n","type":[]}
{"_id":{"$oid":"5b9a1c0a367d5c0f40d2467e"},"title":"梦刘公瑞","dynasty":"明代","writer":"张宁","content":"形影久云绝，连宵频梦君。布衣仍潦倒，病发乱缤纷。\n\n似别惊相见，将言悄不闻。平生最深契，梦断一销魂。\n\n","type":[]}
{"_id":{"$oid":"5b9a1c0a367d5c0f40d2467f"},"title":"损戒二首","dynasty":"宋代","writer":"洪咨夔","content":"河魨行水底，志在全其生。\n缒绠激使怒，拍浮拾彭亨。\n触来不自制，天君失和平。\n惩忿当如山，一静弭百争。","type":[]}
{"_id":{"$oid":"5b9a1c0a367d5c0f40d24680"},"title":"郭圣竑见访，出诗相示；依韵酬之","dynasty":"明代","writer":"张煌言","content":"谁云仲蔚长蒿莱，白板双扉随意开。扫石我饶笼翠兴，磨岚君擅草玄才。\n\n杖头时挂千峰月，箧里争鸣万壑雷。自是主人能慰客，顿忘鸿雁已南回。\n\n","type":[]}
{"_id":{"$oid":"5b9a1c0a367d5c0f40d24681"},"title":"秀州门外泊舟","dynasty":"宋代","writer":"范成大","content":"拍岸清波扑岸埃，黑头霜鬓几徘徊。\n禾兴门外官杨柳，又见扁舟上堰来。","type":[]}
{"_id":{"$oid":"5b9a1c0a367d5c0f40d24682"},"title":"秋怀","dynasty":"清代","writer":"丘逢甲","content":"斜阳围听说场词，我亦曾驱十万师。破碎河山开国史，飘零风雨出军诗。\n\n海中故部沈苍兕，云里残旌失素蜺。岁自周天天自醉，红墙银汉隔秋思。\n\n","type":[]}
{"_id":{"$oid":"5b9a1c0a367d5c0f40d24683"},"title":"褫高","dynasty":"宋代","writer":"韩琦","content":"山脚林成簇舍窠，门前流水养嘉禾。森森松柏围先陇，濈濈牛羊满近坡。\n\n官赋已供馀岁备，村歌无节得天和。安全尽责廉平吏，三岁齐民更孰过。\n\n","type":[]}
{"_id":{"$oid":"5b9a1c0a367d5c0f40d24684"},"title":"延福坊李太博乞园池诗","dynasty":"宋代","writer":"邵雍","content":"宣威十九次高牙，奕叶功臣旧将家。\n清世辞荣归里第，白头行乐过年华。\n杯盈香醑浮春水，曲度新声出靓花。\n如此园池如此寿，儿孙满眼庆无涯。","type":[]}
{"_id":{"$oid":"5b9a1c0a367d5c0f40d24685"},"title":"和文与可洋川园池三十首 横湖","dynasty":"宋代","writer":"苏轼","content":"贪看翠盖拥红妆，不觉湖边一夜霜。\n卷却天机云锦段，従教匹练写秋光。","type":[]}
{"_id":{"$oid":"5b9a1c0b367d5c0f40d24686"},"title":"雨中初泛西湖 其九","dynasty":"近代","writer":"李洸","content":"兰桡桂棹欲何之，正是荒江暮雨时。归路茫茫风又急，却怜漂泊在天涯。\n\n","type":[]}
{"_id":{"$oid":"5b9a1c0c367d5c0f40d24687"},"title":"游华山四绝 其三","dynasty":"金朝","writer":"赵秉文","content":"仙人仙去有仙掌，袖中掷下青芙蓉。遗与杨羲书一纸，暂留笙鹤驻中峰。\n\n","type":[]}
{"_id":{"$oid":"5b9a1c0c367d5c0f40d24688"},"title":"旧剑","dynasty":"清代","writer":"郑用锡","content":"补缀原关中阃事，莫邪不用太无聊。牵衣我欲持三尺，斩此安昌答圣朝。\n\n","type":[]}
{"_id":{"$oid":"5b9a1c0c367d5c0f40d24689"},"title":"浣溪沙 冬闺","dynasty":"清代","writer":"陈尔士","content":"闲坐房栊看日斜。帘风阵阵峭寒加。自携金鸭款梅花。\n\n冻水一方休洗砚，轻烟几缕任煎茶。锦书无奈忆天涯。\n\n","type":[]}
{"_id":{"$oid":"5b9a1c0c367d5c0f40d2468a"},"title":"留题周文王庙 其一","dynasty":"宋代","writer":"宋京","content":"征西将帅念君王，刻石巴山事渺茫。□载衣冠付冥寞，路人无语奠椒浆。\n\n","type":[]}
{"_id":{"$oid":"5b9a1c0c367d5c0f40d2468b"},"title":"征人归乡","dynasty":"唐代","writer":"戎昱","content":"三月江城柳絮飞，五年游客送人归。 \n 故将别泪和乡泪，今日阑干湿汝衣。","type":[]}
{"_id":{"$oid":"5b9a1c0c367d5c0f40d2468c"},"title":"二十初度","dynasty":"宋代","writer":"周文","content":"作恶春风二十年，愁眉常到镜台前。\n去年杨柳为谁折，今岁梅花黯自怜。","type":[]}
{"_id":{"$oid":"5b9a1c0c367d5c0f40d2468d"},"title":"陈安止孟东挽诗","dynasty":"明代","writer":"龚诩","content":"幸接芳邻并早孤，如鱼同队长东吴。余岂远作逋逃客，公已高登贵显途。\n\n故里菊松三径在，归舟囊橐一钱无。澄思七十年前旧，泪眼何曾为老枯。\n\n","type":[]}
{"_id":{"$oid":"5b9a1c0c367d5c0f40d2468e"},"title":"隔浦莲 田居","dynasty":"清代","writer":"丁澎","content":"菰芦风动蔌蔌。云里藏茅屋。晌夕农事少。羔初炙，酒方漉。\n\n乘兴寻樵牧。疏林暮。罢钓归山鼠。\n\n弄修竹。蓬门如许，灌园老叟何物。秋畦半亩，满眼昏鸦古木。\n\n一枕松风床下菊，知足。山家清景偏独。\n\n","type":[]}
{"_id":{"$oid":"5b9a1c0c367d5c0f40d2468f"},"title":"西晋永嘉砖铭","dynasty":"魏晋","writer":"佚名","content":"永嘉世，九州荒。余广州，平且康。\n\n","type":[]}
{"_id":{"$oid":"5b9a1c0d367d5c0f40d24690"},"title":"呈吕使君留卿","dynasty":"宋代","writer":"方回","content":"大门昔有谣，吕氏一千中。\n华胄所自出，恭惟齐太公。\n君伯先郡王，张韩刘岳同。\n百战护诸将，易名称武忠。\n武忠棣华众，皆有远祖风。\n分阃伏斧钺，威望真非熊。\n子姓几百人，人人俱英雄。\n人人俱智慧，人人俱疏通。\n三衢今使君，尤其明且聪。\n剑光夜冲斗，玉气日贯虹。\n好士出天性，坐满樽不空。\n民怀吏胆落，于物大有功。\n驿马走中原，蹇蹇臣匪躬。\n北上夏云赤，南还春花红。\n割牲饤鮓脯，邂逅孤山东。\n念此门下士，陋巷甘固穷。\n昨者诸彦集，长裾织青葱。\n岂谓龙虎阁，著此垂翅鸿。\n高怀极恋恋，莫景殊匆匆。\n愿言一转手，西江挂飞蓬。","type":[]}
{"_id":{"$oid":"5b9a1c0d367d5c0f40d24691"},"title":"池州和同官咏梅花 其四","dynasty":"宋代","writer":"张道洽","content":"疏疏竹外枝，短短水边篱。南雪若相避，东风殊不知。\n\n兰荃皆弱植，桃杏总凡姿。坐叹逋仙远，清宵费梦思。\n\n","type":[]}
{"_id":{"$oid":"5b9a1c0d367d5c0f40d24692"},"title":"金陵杂兴二百首","dynasty":"宋代","writer":"苏泂","content":"稍经运渎过潮沟，野草闲花触处愁。\n二十四航春水满，有谁来此上扁舟。","type":[]}
{"_id":{"$oid":"5b9a1c0d367d5c0f40d24693"},"title":"浣溪沙 其一 即事","dynasty":"近代","writer":"姚鹓雏","content":"欹帻微吟试散行。江南春事在啼莺。绮怀更逗小桃明。\n\n断简间寻思蠹迹，暖帘昼卷放蜂行。绿阴庭院嫩凉生。\n\n","type":[]}
{"_id":{"$oid":"5b9a1c0d367d5c0f40d24694"},"title":"长荡舟行","dynasty":"明代","writer":"郭谏臣","content":"芦苇烟消两岸青，湖光浩荡水云平。晴波远弄青山色，绿柳新添黄鸟声。\n\n浊酒贳来缘有约，残英落尽自无情。西山此去偏多兴，薇蕨离离绕涧生。\n\n","type":[]}
{"_id":{"$oid":"5b9a1c0d367d5c0f40d24695"},"title":"元夕雨中见雁","dynasty":"清代","writer":"费密","content":"野云片片接桥西，可惜年华负柳堤。江上雨来催书暝，沙中雁起觉城低。\n\n寒边无信传春翮，荒圃宜归理旧畦。浊酒一杯和泪洒，看镫犹记浣花溪。\n\n","type":[]}
{"_id":{"$oid":"5b9a1c0d367d5c0f40d24696"},"title":"晚春","dynasty":"宋代","writer":"郭印","content":"三月韶华破，东君谁送归。\n浮空新绿涨，舞砌乱红飞。\n柳絮风初定，桃花水渐肥。\n羲和无计挽，独立又斜晖。","type":[]}
{"_id":{"$oid":"5b9a1c0d367d5c0f40d24697"},"title":"闻县文教局将聘余修正音乐，以诗谢之 其一","dynasty":"近代","writer":"刘凤梧","content":"美人迟嫁尚含羞，况复征歌到白头。忍抱铜琶弹别调，怕携檀板唱梁州。\n\n已抛丝竹中年后，更谢铅华半世秋。漫道周郎能顾曲，宫商不叶老伶愁。\n\n","type":[]}
{"_id":{"$oid":"5b9a1c0d367d5c0f40d24698"},"title":"还自南邑潮过不及渡因宿江上书所见","dynasty":"宋代","writer":"许景衡","content":"漫刺辞主人，迟迟驾短辕。郭外人烟晚，鸡犬自啾喧。\n\n客事足俯仰，世涂多险艰。行役亦云劳，未抵浪拘缠。\n\n潮汐真无情，敛去如绝弦。解衣试槃礴，旅雁方联翩。\n\n天末线缕动，钲鼓俄阗阗。稍看黄金盘，吞吐洪涛间。\n\n歘然洲渚失，浩荡连云天。平生喜江海，岂但眼界宽。\n\n飘流二十载，龌龊百忧煎。今夕复何夕，玉壶俯人寰。\n\n造物虽汝厄，宁不略汝怜。清风一帆去，鼓柂馀高眠。\n\n佳处良在兹，畴昔劳永叹。\n\n","type":[]}
{"_id":{"$oid":"5b9a1c0d367d5c0f40d24699"},"title":"书斋春日","dynasty":"宋代","writer":"吕南公","content":"花困蜂莺柳困风，年年春恨渺无穷。已添病格忧诗债，未破愁城忆酒功。\n\n日月正居劳苦上，山川长在梦魂中。游鞍赏席今多少，想见浓阴替乱红。\n\n","type":[]}
{"_id":{"$oid":"5b9a1c0e367d5c0f40d2469a"},"title":"会饮吴石湖精舍次前韵四首 其一","dynasty":"明代","writer":"孙承恩","content":"吴子幽栖地，闲来荷胜招。玉舟浮白堕，翠釜映红消。\n\n菜长雨馀荚，禾抽壅后苗。知君轻俗累，雅志在耕樵。\n\n","type":[]}
{"_id":{"$oid":"5b9a1c0e367d5c0f40d2469b"},"title":"赠陶琴师","dynasty":"宋代","writer":"白玉蟾","content":"一雨濯旱秋滴滴，西风吹破苍苔色。\n松坛月冷夜三更，乌鹊无声露华白。\n鳌宫饮散酒杯空，万籁萧骚天变黑。\n惠然为我鼓长琴，声里胡笳十八拍。\n凄凄呜呜寒蝉鸣，黯然古涧泉琤琤。\n挑拢撚抹缓复急，远听近听如猿声。\n我生飘泊何云萍，故国关山万里程。\n君将三叠入吾耳，调中话出吾平生。\n曲罢空歌笙鹤，直欲腾身归碧落。","type":[]}
{"_id":{"$oid":"5b9a1c0f367d5c0f40d2469c"},"title":"玄度以诗责偿卜筑之约用来韵答之","dynasty":"明代","writer":"张萱","content":"卖文曾办买邻金，故国移居始自今。欲向烟霞寻旧侣，况逢山水有清音。\n\n飞鸿踏雪仍留迹，倦鸟移巢却择林。莫怪绕枝犹未定，啜醨渔父已知心。\n\n","type":[]}
{"_id":{"$oid":"5b9a1c0f367d5c0f40d2469d"},"title":"遣歌妓","dynasty":"唐代","writer":"杨玢","content":"垂老无端用意乖，谁知道侣厌清斋。 \n 如今又采蘼芜去，辜负张君绣靸鞋。","type":[]}
{"_id":{"$oid":"5b9a1c0f367d5c0f40d2469e"},"title":"酬王履震游园林见贻","dynasty":"唐代","writer":"张九龄","content":"宅生惟海县，素业守郊园。中览霸王说，上徼明主恩。 \n 一行罢兰径，数载历金门。既负潘生拙，俄从周任言。 \n 逶迤恋轩陛，萧散反丘樊。旧径稀人迹，前池耗水痕。 \n 并看芳树老，唯觉敝庐存。自我栖幽谷，逢君翳覆盆。 \n 孟轲应有命，贾谊得无冤。江上行伤远，林间偶避喧。 \n 地偏人事绝，时霁鸟声繁。独善心俱闭，穷居道共尊。 \n 乐因南涧藻，忧岂北堂萱。幽意加投漆，新诗重赠轩。 \n 平生徇知己，穷达与君论。","type":[]}
{"_id":{"$oid":"5b9a1c0f367d5c0f40d2469f"},"title":"偕张总干章帅机同游檀溪登极目和韵 其一","dynasty":"宋代","writer":"李曾伯","content":"底须风景叹新亭，且听樽前贱子陈。拚却玉山颓绿醑，莫将银海眩黄尘。\n\n山容似画屏环立，世事如棋局几新。惟有东风不今古，露花烟柳一般春。\n\n","type":[]}
{"_id":{"$oid":"5b9a1c0f367d5c0f40d246a0"},"title":"送张文潜之淮南","dynasty":"宋代","writer":"孔武仲","content":"瀛馆登仙俊，金闺引籍优。\n辞班见天子，行色动诸侯。\n楚日篮舆暖，淮南画舸遒，\n归时春已好，迟子曲江头。","type":[]}
{"_id":{"$oid":"5b9a1c0f367d5c0f40d246a1"},"title":"书仁里族侄佐时家庆卷后八绝 其二","dynasty":"明代","writer":"程敏政","content":"古来耕读两相循，立志谁堪慕有莘。闻说一犁春雨后，绿阴长作带经人。\n\n","type":[]}
{"_id":{"$oid":"5b9a1c0f367d5c0f40d246a2"},"title":"四伯父生朝集老杜句二十韵","dynasty":"宋代","writer":"项安世","content":"三月三日天气新，著处繁华矜是日。明日萧条尽醉醒，碧窗宿雾濛濛湿。\n\n南极老人自有星，挂君高堂之素壁。仙人玉女回云车，万草千花动凝碧。\n\n奇祥异瑞争来送，麟角凤嘴世莫识。酒肉如山又一时，满堂宾客皆叹息。\n\n正是江南好风景，苑中万物生颜色。遮莫邻鸡下五更，且将款曲终今夕。\n\n独惭投汉阁，出守吾家侄。懒慢无堪不出村，生无所成头皓白。\n\n朋知来问腆我颜，汝伯何由发如漆。红颜白面花映肉，秋水为神玉为骨。\n\n元圃苍洲莽空阔，神仙中人不易得。在于甫也何由羡，扶持自是神明力。\n\n君不见大儿聪明到，越罗蜀锦金粟尺。裁缝云雾成御衣，朝廷记忆蒙禄秩。\n\n小儿心孔开，射策君门期第一。今春喜气满乾坤，朱绂即看随画鹢。\n\n丈夫生儿有如此，百年未见欢娱毕。南极老人应寿昌，人生欢会岂有极。\n\n","type":[]}
{"_id":{"$oid":"5b9a1c0f367d5c0f40d246a3"},"title":"秋日游灵谷寺","dynasty":"明代","writer":"苏民怀","content":"一雨送微凉，千山静如沐。萧萧松桧秋，露气多芬馥。\n\n窈窕入前林，天籁应虚谷。僧梵落松涛，磬声出疏竹。\n\n陵寝压山椒，郊坛绕其麓。郁葱佳气浮，苍翠团黄屋。\n\n白鸟江上来，黑鹰下乔木。日暮返重城，兹焉想薖轴。\n\n","type":[]}
{"_id":{"$oid":"5b9a1c10367d5c0f40d246a4"},"title":"送人下第归吴","dynasty":"宋代","writer":"寇准","content":"莺老计还失，负书归故乡。\n杏园无近路，泽国有高堂。\n白鸟迷幽浦，寒猿叫夕阳。\n离怀休堕泪，春草正茫茫。","type":[]}
{"_id":{"$oid":"5b9a1c10367d5c0f40d246a5"},"title":"乱后送人归越","dynasty":"明代","writer":"朱升","content":"百战一身存，生还独有君。\n越山临海尽，吴地到江分。\n暮郭留晴霭，荒林翳夕曛。\n归途当岁晚，霜叶落纷纷。","type":[]}
{"_id":{"$oid":"5b9a1c10367d5c0f40d246a6"},"title":"送董长史","dynasty":"明代","writer":"薛瑄","content":"白发交情四十春，声名又喜逐年新。江都正学师前哲，洛下长才忆古人。\n\n北阙从龙天广大，西山跋马玉嶙峋。云中到日多清兴，应有新诗寄我频。\n\n","type":[]}
{"_id":{"$oid":"5b9a1c10367d5c0f40d246a7"},"title":"挽祭酒胡俨母徐恭人","dynasty":"明代","writer":"胡奎","content":"萧峡何年挽鹿车，恭人懿德满京华。泷冈表出欧阳氏，太学文传祭酒家。\n\n夜月琴床悲别鹤，秋风宰树感慈鸦。梁园一掬宗人泪，洒向北堂萱草花。\n\n","type":[]}
{"_id":{"$oid":"5b9a1c10367d5c0f40d246a8"},"title":"览余尧辅诗因成七言四韵","dynasty":"宋代","writer":"李觏","content":"少年心苦向毛锥，老大生涯只有诗。哀乐万端成画缋，江山太半入炉锤。\n\n格如平易人多爱，意到幽深鬼未知。白发尚新才不尽，几时吟兴是衰时。\n\n","type":[]}
{"_id":{"$oid":"5b9a1c10367d5c0f40d246a9"},"title":"题梧桐折枝翎毛图","dynasty":"元代","writer":"刘基","content":"琼柯碧叶两参差，又是西风白露时。凤鸟不来嘉实晚，小禽衔上最高枝。\n\n","type":[]}
{"_id":{"$oid":"5b9a1c10367d5c0f40d246aa"},"title":"文会堂为姑苏唐以敏题","dynasty":"明代","writer":"韩雍","content":"新筑茅堂傍竹林，茅堂隐隐竹森森。朋簪累盍薰陶久，丽泽相资造诣深。\n\n明月半窗无俗侣，清风一曲有知音。何时归棹吴江上，共挹沧浪洗渴心。\n\n","type":[]}
{"_id":{"$oid":"5b9a1c10367d5c0f40d246ab"},"title":"游仙诗六首再寄王长公 其六","dynasty":"明代","writer":"胡应麟","content":"咫尺瑶坛上界分，自携真诀傍氲氤。龙蛇大陆飞丹灶，鸡犬全家住白云。\n\n种得神芝遗桂父，携将灵药寄茅君。华阳瞬息乘风到，一鹤能无洞口闻。\n\n","type":[]}
{"_id":{"$oid":"5b9a1c10367d5c0f40d246ac"},"title":"朱佑","dynasty":"宋代","writer":"徐钧","content":"万死逃生陷敌回，功能掩过亦良才。\n君恩不是南阳旧，事业多从讲学来。","type":[]}
{"_id":{"$oid":"5b9a1c11367d5c0f40d246ad"},"title":"鸳鸯湖棹歌 其八十四","dynasty":"清代","writer":"朱彝尊","content":"仲圭旧里足淹徊，曲径横桥一水隈。小？春风认酹酒。\n\n佛香长和墓门梅。\n\n","type":[]}
{"_id":{"$oid":"5b9a1c12367d5c0f40d246ae"},"title":"灵凤篇","dynasty":"元代","writer":"蓝仁","content":"鸣凤出丹穴，五采耀晴旭。朝饮瑶池流，暮栖昆山木。\n\n和声六律备，灵德百禽伏。重华去已久，淳风何由复。\n\n不闻夔乐谐，但复楚歌促。梧枝霜不蕃，竹实冬未熟。\n\n愧彼梁间燕，双双托华屋。\n\n","type":[]}
{"_id":{"$oid":"5b9a1c12367d5c0f40d246af"},"title":"可叹","dynasty":"唐代","writer":"李商隐","content":"幸会东城宴未回，年华忧共水相催。\n梁家宅里秦宫入，赵后楼中赤凤来。\n冰簟且眠金镂枕，琼筵不醉玉交杯。\n宓妃愁坐芝田馆，用尽陈王八斗才。\n\n","type":["感叹","感伤","爱情"],"translation":"里秦宫入：《后汉书·梁冀传》：“冀爱监奴秦宫，官至太仓令，得出入寿（梁冀妻孙寿）所。寿见宫，辄屏御者，托以言事，因与私焉。”\n③宓妃愁坐芝田馆：曹植《洛神赋》：“秣驷乎芝田。”宓妃，指曹丕妃甄后，芝田馆指她所住的馆舍。\n用尽陈王八斗才：《释常谈》：“文章多，谓之八斗之才。谢灵运尝曰：天下才共一石，曹子建独占八斗。”陈王：指曹植。\n\n"}
{"_id":{"$oid":"5b9a1c12367d5c0f40d246b0"},"title":"聚星楼观海 其一","dynasty":"清代","writer":"林朝崧","content":"无数归帆趁晚潮，渔歌起处海门遥。鲻鱼秋尽将分子，更约楼头酒一瓢。\n\n","type":[]}
{"_id":{"$oid":"5b9a1c12367d5c0f40d246b1"},"title":"无题拟李商隐（四首）","dynasty":"未知","writer":"袁华","content":"环佩珊珊下汉皋，琼楼风度郁轮袍。\n琴心寄调传孤凤，华意留情属小桃。\n金粟柱移筝上雁，玉莲杯举掌中醪。\n乘鸾一去无消息，肠断神山梦寐劳。¤","type":[]}
{"_id":{"$oid":"5b9a1c12367d5c0f40d246b2"},"title":"金陵怀古四首 其二","dynasty":"宋代","writer":"王安石","content":"天兵南下此桥江，敌国当时指顾降。山水雄豪空复在，君王神武自难双。\n\n留连落日频回首，想像馀墟独倚窗。却怪夏阳才一苇，汉家何事费罂缸。\n\n","type":[]}
{"_id":{"$oid":"5b9a1c12367d5c0f40d246b3"},"title":"偈颂一百零二首","dynasty":"宋代","writer":"释绍昙","content":"有服药，甚功效。\n不收肘后方书，不入神农本草。\n善财采处不识真，文殊用之不得妙。\n佛垄信手拈来，百病根源俱扫。","type":[]}
{"_id":{"$oid":"5b9a1c12367d5c0f40d246b4"},"title":"次常父著作曝书之韵","dynasty":"宋代","writer":"黄裳","content":"内閤儒方集，先朝事不忘。曝书开绮席，偃武敛牙璋。\n\n签轴陈千古，金朱萃一堂。日华窥鸟迹，冰艳照金觞。\n\n已扫断简蠹，更增东壁光。士高閒粹语，天近览幽香。\n\n见博思唐库，恩新仰舜廊。名山才向晓，振鹭已成行。\n\n官职尘劳少，朋从语笑长。但惭甘若醴，宁恨冷如浆。\n\n小说诛瀰漫，雄文荐炜煌。培风谁有志，从此好南翔。\n\n","type":[]}
{"_id":{"$oid":"5b9a1c12367d5c0f40d246b5"},"title":"夜访沧玉、锡祺寓斋作 其二","dynasty":"清代","writer":"林朝崧","content":"萧斋听雨夜眠迟，拈韵灯前课小诗。重叠钵声催纳卷，俨然风味棘闱时。\n\n","type":[]}
{"_id":{"$oid":"5b9a1c12367d5c0f40d246b6"},"title":"缘识 其十","dynasty":"宋代","writer":"赵炅","content":"浮生人怕死，蝼蚁命何轻。福业随缘寂，慈悲响善名。\n\n在家行孝爱，食禄尽忠贞。天道不移改，佛心化有情。\n\n","type":[]}
{"_id":{"$oid":"5b9a1c12367d5c0f40d246b7"},"title":"望江南 其三","dynasty":"近代","writer":"张克家","content":"南市好，电影最堪娱。漆室何妨句绣舄，女墙不碍解罗襦。\n\n颜赭撤围初。\n\n","type":[]}
{"_id":{"$oid":"5b9a1c13367d5c0f40d246b8"},"title":"虞美人 将到家作","dynasty":"清代","writer":"邹祗谟","content":"好风吹送蒲帆影。却把前期省。怕伊细数恁归迟。却问牡丹花剩几多枝。\n\n小楼昨夜灯花好。今日归来了。知侬生性爱天涯。便到杜鹃啼罢又离家。\n\n","type":[]}
{"_id":{"$oid":"5b9a1c13367d5c0f40d246b9"},"title":"许相公挽词二首 其二","dynasty":"宋代","writer":"叶适","content":"行露空多晓色催，夜香烧断作飞埃。松江鲙好凭谁忆，金谷花浓只自开。\n\n玉女云中应尽去，仙人雾里更重来。千年一判禁销得，涕掩寒塘错莫回。\n\n","type":[]}
{"_id":{"$oid":"5b9a1c13367d5c0f40d246ba"},"title":"过乌石大小二浪滩俗呼浪为郎因戏作竹枝歌二首 其二","dynasty":"宋代","writer":"杨万里","content":"小郎滩下大郎滩，伯仲分司水府关。谁为行媒教作赘，大姑山与小姑山。\n\n","type":[]}
{"_id":{"$oid":"5b9a1c13367d5c0f40d246bb"},"title":"天津纪乱十二首 其六","dynasty":"清代","writer":"黄遵宪","content":"广募楼罗历，夸强曳落河。摩云飞白燕，出地叫苍鹅。\n\n空手婆猴技，齐声天马歌。赤流呜咽水，犹逞剑横磨。\n\n","type":[]}
{"_id":{"$oid":"5b9a1c13367d5c0f40d246bc"},"title":"除夕留子上伯玉子西小酌","dynasty":"宋代","writer":"杨万里","content":"诸弟山行归意忙，老夫雪卧病身僵。维风及雨岁云暮，不醉无归夜未央。\n\n五盏更搀三盏么，四更偏觉五更长。也知柏酒明朝近，且为梅花尽此觞。\n\n","type":[]}
{"_id":{"$oid":"5b9a1c13367d5c0f40d246bd"},"title":"建茶 其二","dynasty":"宋代","writer":"罗拯","content":"草木英华聚，楼台紫翠重。山形仙苑凤，泉脉御池龙。\n\n","type":[]}
{"_id":{"$oid":"5b9a1c13367d5c0f40d246be"},"title":"晚春卧病寄张八","dynasty":"唐代","writer":"孟浩然","content":"南陌春将晚，北窗犹卧病。林园久不游，草木一何盛。 \n 狭迳花障迷，闲庭竹扫净。翠羽戏兰苕，赪鳞动荷柄。 \n 念我平生好，江乡远从政。云山阻梦思，衾枕劳歌咏。 \n 歌咏复何为，同心恨别离。世途皆自媚，流俗寡相知。 \n 贾谊才空逸，安仁鬓欲丝。遥情每东注，奔晷复西驰。 \n 常恐填沟壑，无由振羽仪。穷通若有命，欲向论中推。","type":[]}
{"_id":{"$oid":"5b9a1c13367d5c0f40d246bf"},"title":"四月二日再补客司二首 其二","dynasty":"明代","writer":"郭之奇","content":"莫道含香旧，依然束带初。中原方羽檄，四海尚车书。\n\n典属虽无似，和容庶有馀。圣朝收敝帚，犹诏锦窠居。\n\n","type":[]}
{"_id":{"$oid":"5b9a1c13367d5c0f40d246c0"},"title":"偈颂一百二十三首 其五","dynasty":"宋代","writer":"释祖钦","content":"济北之道，出乎平常。语默动静，脱体全彰。三玄三要，松直棘曲。\n\n四宾四主，凫短鹤长。\n\n","type":[]}
{"_id":{"$oid":"5b9a1c14367d5c0f40d246c1"},"title":"珊知浴求颂","dynasty":"宋代","writer":"释正觉","content":"妙触宣明不洗尘，楞严会上悟心人。\n潜鳞窟宅半篙水，枯木形骸一杓春。\n涓滴量同法界性，发毛垢净虚空身。\n南国应问聊弹指，用处绵绵谷有神。","type":[]}
{"_id":{"$oid":"5b9a1c15367d5c0f40d246c2"},"title":"先天易吟三十首 其二十三","dynasty":"宋代","writer":"方回","content":"神农尝毒药，轩后设难经。认取卦中意，仁心救未形。\n\n","type":[]}
{"_id":{"$oid":"5b9a1c15367d5c0f40d246c3"},"title":"过黄州","dynasty":"明代","writer":"陶安","content":"云窍日光红散缕，山根雾气白浮烟。黄州地暖如春半，不道今朝腊月天。\n\n","type":[]}
{"_id":{"$oid":"5b9a1c15367d5c0f40d246c4"},"title":"次钱文伯题云林诗韵","dynasty":"明代","writer":"沈应","content":"红叶桥边草舍低，半滩斜照水平溪。\n旧时曾记求诗过，疏雨桐花幽鸟啼。","type":[]}
{"_id":{"$oid":"5b9a1c15367d5c0f40d246c5"},"title":"陵祀 其二","dynasty":"明代","writer":"王世贞","content":"回合宫墙出，分趍礼数同。夜归千嶂里，春度百花中。\n\n列宿俱垂野，洪涛并在空。出游神意肃，石马自鸣风。\n\n","type":[]}
{"_id":{"$oid":"5b9a1c15367d5c0f40d246c6"},"title":"冬日独醉书感八章用少陵秋兴韵 其四","dynasty":"清代","writer":"姚燮","content":"敢道东山少胜棋，从亡子弟已堪悲。须知毳帐听弦夕，正值冰天盼纩时。\n\n捆饷疲驴行橐橐，过云哀雁恋迟迟。荒途几处亲朋在，不耐孤灯掩泪思。\n\n","type":[]}
{"_id":{"$oid":"5b9a1c15367d5c0f40d246c7"},"title":"即事","dynasty":"宋代","writer":"孙觌","content":"落日投林去，低云贴水飞。江翻半嶂倒，帆健一风肥。\n\n酒重倾蛮榼，歌清绕妓衣。城南多胜事，何必阆中稀。\n\n","type":[]}
{"_id":{"$oid":"5b9a1c15367d5c0f40d246c8"},"title":"山村经行因施药","dynasty":"宋代","writer":"陆游","content":"闲行偶复到山村，父老遮留共一尊。\n曩日见公孙未晬，如今已解牧鸡豚。","type":[]}
{"_id":{"$oid":"5b9a1c15367d5c0f40d246c9"},"title":"送陈唐卿尉繁昌二首 其二","dynasty":"宋代","writer":"周孚","content":"老笔倦场屋，今年方自如。无为堕丹墨，可便废诗书。\n\n妙质嗟谁似，修涂记此初。摩挲和氏璧，吾语亦礛诸。\n\n","type":[]}
{"_id":{"$oid":"5b9a1c15367d5c0f40d246ca"},"title":"东园新种杂树","dynasty":"宋代","writer":"刘攽","content":"青苔翠竹吾人好，穿径诛茅野老家。岂为素封增橘树，还知避世种桃花。\n\n会因丛桂留骚客，却忆安榴逐汉槎。已有风光催物色，定甘羁旅待年华。\n\n","type":[]}
{"_id":{"$oid":"5b9a1c15367d5c0f40d246cb"},"title":"摸鱼儿·望关河","dynasty":"宋代","writer":"苏泂","content":"望关河、试穷遥眼，新愁似丝千缕。刘郎豪气今何在，应是九疑三楚。堪恨处。便拚得、一生寂寞长羁旅。无人寄语。但吊麦伤桃，边松倚竹，空忆旧诗句。文章事，到底将身自误。功名难料迟暮。鹑衣箪食年年瘦，受侮世间儿女。君信否。尽县簿高门，岁晚谁青顾。何如引起。任槎上张骞，山中李广，商略尽风度。","type":[]}
{"_id":{"$oid":"5b9a1c16367d5c0f40d246cc"},"title":"景祐以后乐章六首 其三 章懿皇太后室奠瓒用《报安》。","dynasty":"宋代","writer":"郊庙朝会歌辞","content":"青金玉瓒，祼将于京。永怀罔极，夙夜齐明。\n\n","type":[]}
{"_id":{"$oid":"5b9a1c16367d5c0f40d246cd"},"title":"奉酬鲁望夏日四声四首。平去声","dynasty":"唐代","writer":"皮日休","content":"怡神时高吟，快意乍四顾。村深啼愁鹃，浪霁醒睡鹭。 \n 书疲行终朝，罩困卧至暮。吁嗟当今交，暂贵便异路。","type":[]}
{"_id":{"$oid":"5b9a1c16367d5c0f40d246ce"},"title":"山中雨望 其四","dynasty":"清代","writer":"弘历","content":"岩枝涧叶总沾濡，那计平畴渥也无。便是霏空势徐止，经乔木下镇垂珠。\n\n","type":[]}
{"_id":{"$oid":"5b9a1c16367d5c0f40d246cf"},"title":"夜起","dynasty":"清代","writer":"汪学金","content":"羁人起夜半，残月在四野。天风吹孤云，明星欲西下。\n\n远道苦阻艰，太息视羸马。独立黯自伤，谁念远游者。\n\n","type":[]}
{"_id":{"$oid":"5b9a1c16367d5c0f40d246d0"},"title":"发端州初入西江","dynasty":"唐代","writer":"宋之问","content":"问我将何去，清晨溯越溪。翠微悬宿雨，丹壑饮晴霓。 \n 树影捎云密，藤阴覆水低。潮回出浦驶，洲转望乡迷。 \n 人意长怀北，江行日向西。破颜看鹊喜，拭泪听猿啼。 \n 骨肉初分爱，亲朋忽解携。路遥魂欲断，身辱理能齐。 \n 畴日三山意，于兹万绪暌。金陵有仙馆，即事寻丹梯。","type":[]}
{"_id":{"$oid":"5b9a1c16367d5c0f40d246d1"},"title":"戊辰中秋日得舍弟归信已至江口","dynasty":"明代","writer":"张宁","content":"宦迹茫无际，归期定已闻。素怀同月满，积思共秋分。\n\n汉傅功名异，眉翁骨肉存。白头俱永感，临见却销魂。\n\n","type":[]}
{"_id":{"$oid":"5b9a1c16367d5c0f40d246d2"},"title":"冬日旅怀","dynasty":"唐代","writer":"罗邺","content":"乌焰才沈桂魄生，霜阶拥褐暂吟行。闲思江市白醪满， \n 静忆僧窗绿绮横。尘土自怜长失计，云帆尤觉有归情。 \n 几多怅望无穷事，空画炉灰坐到明。","type":[]}
{"_id":{"$oid":"5b9a1c16367d5c0f40d246d3"},"title":"送潘德久使蓟门","dynasty":"宋代","writer":"陆游","content":"昆仑东分一枝浑，奔蹴砥柱经龙门。\n羲皇受图抚上古，神禹治水开中原。\n三灵实扶艺祖业，万国共仰东都尊。\n群儿撞坏吁可叹，顾使残虏今游魂。\n因君试求出师路，孟津白马应如故；不须更议系河桥，北风正可乘冰渡。\n颇闻卢龙已数尽，复道飞狐合屯戍；辕门倘驻拂云祠，烽火应过明妃墓。\n君归解鞍藉芳草，细谈塞北忘予老。\n读书饮酒待贼平，万丈旄头方下扫。","type":[]}
{"_id":{"$oid":"5b9a1c16367d5c0f40d246d4"},"title":"读赵翼论诗篇有感，用原韵亦成五首 其一","dynasty":"近代","writer":"杨民仁","content":"一入歧途便不同，盈篇累牍总难工。迷蒙莫辨桃源渡，西去何时返棹东。\n\n","type":[]}
{"_id":{"$oid":"5b9a1c17367d5c0f40d246d5"},"title":"偈倾一百三十三首","dynasty":"宋代","writer":"释法薰","content":"长沙见处虽亲用处粗，仰山口裹相呼肚裹狡。\n灼然好个大虫，可惜已伤牙爪。","type":[]}
{"_id":{"$oid":"5b9a1c18367d5c0f40d246d6"},"title":"上岑水岭二首 其一","dynasty":"宋代","writer":"杨万里","content":"危峰上面更危峰，特地无梯上碧空。遥望白云生绝顶，如今身在白云中。\n\n","type":[]}
{"_id":{"$oid":"5b9a1c18367d5c0f40d246d7"},"title":"秋窗遣兴 其三","dynasty":"宋代","writer":"吕本中","content":"朝拥群书坐，所乐常自足。圣贤重出处，理本无偏曲。\n\n志行道合尊，安贫未为辱。压架富卷帙，纵情无蹐局。\n\n穷达各有时，此意当勉勖。\n\n","type":[]}
{"_id":{"$oid":"5b9a1c18367d5c0f40d246d8"},"title":"衣带岭","dynasty":"明代","writer":"刘崧","content":"朝辞桃源溪，暮宿衣带岭。心同秋水净，思与群山永。\n\n白云松际来，日入鸡犬静。苔藓依古垣，薜萝罥深井。\n\n天清露气肃，衣袂忽已冷。明晨当远发，我驾思夙整。\n\n西上挹高霞，蚕尖纵幽骋。\n\n","type":[]}
{"_id":{"$oid":"5b9a1c18367d5c0f40d246d9"},"title":"上海","dynasty":"清代","writer":"赵熙","content":"五十年前东海滨，县门荒浦吊春申。一朝曼衍鱼龙戏，碧眼胡儿胜化人。\n\n","type":[]}
{"_id":{"$oid":"5b9a1c18367d5c0f40d246da"},"title":"补东坡遗真姜唐佐秀才饮书其扇","dynasty":"宋代","writer":"释德洪","content":"此生身世两茫茫，醉里因君到故乡。沧海何曾断地脉，白袍从此破天荒。\n\n","type":[]}
{"_id":{"$oid":"5b9a1c18367d5c0f40d246db"},"title":"瞻礼能祖肉身二首 其二","dynasty":"明代","writer":"何吾驺","content":"我迟未千载，不及祖生时。得接真如偈，都堪引导师。\n\n佛光犹在面，法宝可应私。倘使投针芥，传灯已在兹。\n\n","type":[]}
{"_id":{"$oid":"5b9a1c18367d5c0f40d246dc"},"title":"皇太子释奠诗","dynasty":"南北朝","writer":"何胤","content":"灵象既分，神皇握枢。其降曰命，有书有图。化彰礼乐，教光典谟。\n\n五经夤序，七纬重敷。\n\n保氏述艺，乐正奠师。良玉缘琢，务德由咨。雅沿俗化，风移运迟。\n\n道不云远，否终则夷。\n\n下武增辉，烝哉体圣。三极彝伦，九服骘政。文以止戈，学以流镜。\n\n国崇上庠，人思下竞。\n\n昭昭储后，悊秀克明。徽若稽古，体睿申情。往行内洁，前言外清。\n\n纡光隆业，让龈胶庭。\n\n敷奥折文，悦书敦史。六诗开滞，三易机理。光耀程辉，华翻丽起。\n\n尊圣明贤，释兹敬礼。\n\n仪形初盥，容祗荐陈。罍鬯清飨，俎实芳礼。登歌奏阕，有司告神。\n\n以介景福，庆无不臻。\n\n祝史赞撤，敛圭轩燕。笙镛列阶，展声宿县。舞节金石，歌依越练。\n\n交袖折羽，流龠清殿。\n\n傧仪接贽，相诏初筵。峨峨台弁，灼灼藩蝉。时英整笏，胄子端篇。\n\n大观在上，于斯盛焉。\n\n云行雨施，品物甄流。敷荣散春，兰芬曜秋。道洽虽均，蒙固难周。\n\n进垂智效，退惭山丘。\n\n","type":[]}
{"_id":{"$oid":"5b9a1c18367d5c0f40d246dd"},"title":"木瓜 其一","dynasty":"清代","writer":"金衍宗","content":"梨一益百损，楙一损百益。所以古之人，投之俾有获。\n\n苞苴之礼行，岂曰报可责。幡幡者惟瓠，戋戋者有帛。\n\n承筐亦几何，要在情不隔。能令受者心，生死感其德。\n\n琼琚于木瓜，奚啻过十百。敢曰报礼然，期以身许国。\n\n聊比玉之华，贡此一心赤。\n\n","type":[]}
{"_id":{"$oid":"5b9a1c18367d5c0f40d246de"},"title":"六月朔得谔斋弟书 其一","dynasty":"清代","writer":"顾奎光","content":"闻道慈闱健，平安得汝书。别来儿女大，深忆弟兄孤。\n\n边徼犹羁宦，家山未定居。今宵归梦好，暂遣旅愁除。\n\n","type":[]}
{"_id":{"$oid":"5b9a1c18367d5c0f40d246df"},"title":"和世元亲家五十自寿原韵","dynasty":"近代","writer":"刘凤梧","content":"归田仍是旧缁衣，辜负当年下绛帷。落拓半生同蠖屈，扶摇万里羡鹏飞。\n\n惊心明月沉沧海，回首清风在翠微。迩日京华冠盖满，几人裘马共轻肥。\n\n","type":[]}
{"_id":{"$oid":"5b9a1c19367d5c0f40d246e0"},"title":"赠海公道兄诗","dynasty":"明代","writer":"屈修","content":"春风吹弱柳，卧起听莺声。愁向寂中入，身从懒处成。\n\n经年蔬水味，寒夜酒杯情。别后聊搔首，无端白发生。\n\n","type":[]}
{"_id":{"$oid":"5b9a1c19367d5c0f40d246e1"},"title":"均州南川春日三首 其三","dynasty":"宋代","writer":"张舜民","content":"宦名生事日悠悠，问道参禅已白头。自笑攀缘犹未断，每逢佳处即迟留。\n\n","type":[]}
{"_id":{"$oid":"5b9a1c19367d5c0f40d246e2"},"title":"戏作","dynasty":"宋代","writer":"邹浩","content":"作自我作，止自我止。莫被傍人，推倒扶起。\n\n","type":[]}
{"_id":{"$oid":"5b9a1c19367d5c0f40d246e3"},"title":"题幼眉鸥水草堂诗即用留别","dynasty":"清代","writer":"曹寿铭","content":"我初读君诗，与君未识面。谓是古人作，舌咋目先眩。\n\n昔昔思见之，未由觌青盼。邂逅忽相遇，愕眙疑梦幻。\n\n貌疏神愈亲，象忘意无间。西陵树若荠，镜湖水如靛。\n\n东西遥相忘，伯劳与飞燕。会余来东皋，假馆比群彦。\n\n风骚嗣前轨，东中盛坛坫。君尤横无敌，跳荡恣白战。\n\n赤手搏修蛇，耿天倚长剑。意行无危途，遁状慑物变。\n\n老干芟繁条，古藻谢今艳。俗儒喜缘饰，往往肆讥讪。\n\n介然一是争，卓尔千春券。与余独神契，两载结欢忭。\n\n诗论穷毫芒，危言苦针砭。学殖愧荒落，芜秽资锄铲。\n\n砻玉攻纤瑕，锻金砺微欠。道义古所敦，方兹信不忝。\n\n所冀无乖离，昕夕共樽宴。苒苒惊流光，二曜迅飞电。\n\n揽镜搔短鬓，发容羡童丱。壮志非畴曩，頫首事薄宦。\n\n别袖发耶溪，征车指畿甸。出门愁惘惘，风雪冻两骭。\n\n飞沙欺天光，层冰滑磴栈。落日羸马嘶，荒驿敝裘绽。\n\n岂不乐朋簪，驱驰坐贫贱。何当脱尘缚，联襼遂初愿。\n\n掩卷一长嗟，遥天唳征雁。\n\n","type":[]}
{"_id":{"$oid":"5b9a1c19367d5c0f40d246e4"},"title":"琵琶洲","dynasty":"宋代","writer":"方信孺","content":"仿佛琵琶海上洲，年年常与水沉浮。\n客船昨夜西风起，应有江头商妇愁。","type":[]}
{"_id":{"$oid":"5b9a1c19367d5c0f40d246e5"},"title":"次韵汪卿","dynasty":"宋代","writer":"方岳","content":"霜洗梅花春满握，夜寒吹老城头角。\n琐窗砚作离骚香，吐句不教花莫落。\n裁量要是修月手，我欲追随惭笔阁。\n平生万事不挂口，爱诗苦未厌溪壑。\n有人肯筑风骚坛，敢不束甲三距跃。\n当时只料孤凤凰，不与鸡群同抱啄。\n拔旗赵壁决此胜，金鼓俄惊自天落。\n一嗔纵得马辟易，已觉楚歌声四薄。\n夜光明月以暗投，心甚爱之颜有怍。\n公诗端似大国晋，玉帛诸侯赖联络。\n倘令吴楚主夏盟，获麟正恐春秋作。\n歙州虽小水如练，沤鸟亦知文字乐。\n此盟定自不可寒，把住梅花更商确。\n夜窗或许时过从，莫问圣清与贤浊。","type":[]}
{"_id":{"$oid":"5b9a1c19367d5c0f40d246e6"},"title":"郡斋水阁闲书","dynasty":"宋代","writer":"文同","content":"自悟空王理胜，因知辩士辞穷。但了一忘六解，休论四异三同。\n\n","type":[]}
{"_id":{"$oid":"5b9a1c19367d5c0f40d246e7"},"title":"周宗庙歌 皇夏","dynasty":"南北朝","writer":"庾信","content":"雄图属天造。\n宏略遇羣飞。\n风云犹听命。\n龙跃遂乘机。\n百二当天险。\n三分拒乐推。\n函谷风尘散。\n河阳氛雾晞。\n济弱沦风起。\n扶危颓运归。\n地纽崩还正。\n天枢落更追。\n原祠乍超忽。\n毕陇或绵微。\n终封三尺剑。\n长卷一戎衣。","type":[]}
{"_id":{"$oid":"5b9a1c19367d5c0f40d246e8"},"title":"过田家宅","dynasty":"唐代","writer":"杜牧","content":"安邑南门外，谁家板筑高。奉诚园里地，墙缺见蓬蒿。","type":[]}
{"_id":{"$oid":"5b9a1c19367d5c0f40d246e9"},"title":"送杨方叔还山二首","dynasty":"宋代","writer":"姜特立","content":"可人自是难招唤，此去相从定几时。\n来岁春风暖行色，隐侯楼上要题诗。","type":[]}
{"_id":{"$oid":"5b9a1c1b367d5c0f40d246ea"},"title":"举罽宾国王问师子尊者蕴空公案颂","dynasty":"宋代","writer":"释鉴","content":"尊者何曾得蕴空，罽宾徒自斩春风。\n桃花雨后已零落，染得一溪流水红。","type":[]}
{"_id":{"$oid":"5b9a1c1b367d5c0f40d246eb"},"title":"中秋见月寄子瞻","dynasty":"宋代","writer":"苏辙","content":"西风吹暑天益高，明月耿耿分秋毫。\n彭城闭门青嶂合，卧听百步鸣飞涛。\n使君携客登燕子，月色着人冷如水。\n筵前不设鼓与钟，处处笛声相应起。\n浮云卷尽流金丸，戏马台西山郁蟠。\n杯中渌酒一时尽，衣上白露三更寒。\n扁舟明日浮古汴，回首逡巡陵谷变。\n河吞巨野入长淮，城没黄流只三版。\n明年筑城城似山，伐木为堤堤更坚。\n黄楼未成河已退，空有遗迹令人看。\n城头见月应更好，河流深处今生草。\n子孙幸免鱼鳖食，歌舞聊宽使君老。\n南都従事老更贫，羞见青天月照人。\n飞鹤投笼不能出，曾是彭城坐中客。","type":[]}
{"_id":{"$oid":"5b9a1c1b367d5c0f40d246ec"},"title":"书言母丁夫人传后","dynasty":"清代","writer":"郑孝胥","content":"积诚能动天，此理难悉究。疗疾既无策，刲股岂能救？\n\n事急天亦穷，神识转昏瞀。谬云诚可格，愚孝空蒙诟。\n\n夫人有高才，智出妇女右。胡为屡出此，不脱儒者陋。\n\n智尽诚乃见，至行世罕觏。莫疑天无知，食报在其后。\n\n","type":[]}
{"_id":{"$oid":"5b9a1c1b367d5c0f40d246ed"},"title":"早出左掖过刘太史衍亨观经筵越裳二赋郊祀庆成诸诗","dynasty":"明代","writer":"欧大任","content":"银鞍初系马，爱客一筵同。袖出河东赋，杯行碣石宫。\n\n辛盘花并綵，藜杖火犹红。何日看重席，谈经汉侍中。\n\n","type":[]}
{"_id":{"$oid":"5b9a1c1b367d5c0f40d246ee"},"title":"送朱丞","dynasty":"宋代","writer":"王十朋","content":"一片秋怀似乱云，不堪行客话离群。红莲绿水尚留我，钜竹老槐深忆君。\n\n千里从今遥共月，一樽何日更论文。好将平昔家传学，勉力登朝立世勋。\n\n","type":[]}
{"_id":{"$oid":"5b9a1c1b367d5c0f40d246ef"},"title":"句","dynasty":"宋代","writer":"武允蹈","content":"露萱钳宿蝶，风木撼鸣鸠。\n屋头风过雁，灯背月移窗。\n霜林五色锦，烟渡一萦丝。\n午簟展风供睡课，夜窗扃雨办诗逋。\n眼昏书字不著纸，耳重听言常问人。","type":[]}
{"_id":{"$oid":"5b9a1c1b367d5c0f40d246f0"},"title":"夜渡湘水","dynasty":"明代","writer":"童珮","content":"若为乘夜渡，贪涉此山川。\n水自三湘合，云知七泽连。\n蛩声暗秋色，雁语杂寒烟。\n莫问黄陵庙，门前断客船。","type":[]}
{"_id":{"$oid":"5b9a1c1b367d5c0f40d246f1"},"title":"海夷八首 其五","dynasty":"明代","writer":"王稚登","content":"金陵亦是开基地，虎踞龙盘旧业存。先帝寝园犹白鹿，功臣甲第自朱门。\n\n冶城烟垒秋风肃，淮水金铙片月昏。太傅元勋藏上册，肯令妖祲近中原。\n\n","type":[]}
{"_id":{"$oid":"5b9a1c1b367d5c0f40d246f2"},"title":"拟古寄何大卿六首 其二","dynasty":"宋代","writer":"谢翱","content":"雄雌双碧鸡，所食琪树蘤。来栖药洞中，当春怕乳子。\n\n其雌秋别时，守此唯雄耳。可怜衔子归，万里渡海水。\n\n","type":[]}
{"_id":{"$oid":"5b9a1c1b367d5c0f40d246f3"},"title":"菜圃","dynasty":"宋代","writer":"杨万里","content":"此圃何其窄，於侬已自华。\n看人浇白菜，分水及黄花。\n霜熟天殊暖，风微旆亦斜。\n笑摩挑竹杖，何日拄还家。","type":[]}
{"_id":{"$oid":"5b9a1c1c367d5c0f40d246f4"},"title":"用梁斗南韵","dynasty":"元代","writer":"耶律楚材","content":"丁年学道道难成，却得中原浪播名。否德自惭调鼎鼐，微才不可典玑衡。\n\n谁知东海潜姜望，好向南阳起孔明。收拾琴书作归计，玉泉佳处老馀生。\n\n","type":[]}
{"_id":{"$oid":"5b9a1c1c367d5c0f40d246f5"},"title":"伤春曲","dynasty":"宋代","writer":"许棐","content":"日日望郎郎未归，玉肌宽尽缕金衣。春心撩乱强拘束，碎剪红绡补旧枝。\n\n红绡才向枝头住，残花又逐东风去。愿花飞入笑筵中，莫入愁人断肠处。\n\n愁人见花人自羞，花见愁人花也愁。花飞有尽愁无尽，柳外一声黄栗留。\n\n","type":[]}
{"_id":{"$oid":"5b9a1c1c367d5c0f40d246f6"},"title":"行住坐卧三十二颂","dynasty":"宋代","writer":"释印肃","content":"几番舒卷济群迷，马祖升堂百丈知。\n由是那时通一红，而今收放莫令迟。","type":[]}
{"_id":{"$oid":"5b9a1c1c367d5c0f40d246f7"},"title":"高中毕业聚餐会后口占三绝 其三","dynasty":"当代","writer":"叶嘉莹","content":"握别灯阑夜已分，一弯斜月送归人。他年若作儿时忆，回梦春风此最真。\n\n","type":[]}
{"_id":{"$oid":"5b9a1c1c367d5c0f40d246f8"},"title":"游精思观回，王白云在后","dynasty":"唐代","writer":"孟浩然","content":"出谷未停午，到家日已曛。回瞻下山路，但见牛羊群。 \n 樵子暗相失，草虫寒不闻。衡门犹未掩，伫立望夫君。","type":[]}
{"_id":{"$oid":"5b9a1c1c367d5c0f40d246f9"},"title":"送谢元吉御史赴南陵丞二首 其一","dynasty":"明代","writer":"周瑛","content":"风雪飘摇满帝城，老鸦台上噤无声。南陵草色春长满，疋马徐行好问耕。\n\n","type":[]}
{"_id":{"$oid":"5b9a1c1c367d5c0f40d246fa"},"title":"菩提寺","dynasty":"宋代","writer":"罗公升","content":"一亩方池几劫灰，哭声未了笑声催。\n六桥烟桥相逢处，半是菩提拭泪来。","type":[]}
{"_id":{"$oid":"5b9a1c1c367d5c0f40d246fb"},"title":"戊寅初度","dynasty":"明代","writer":"黄公辅","content":"且得烽烟息，官闲心亦闲。悠悠岁月里，卓卓利名关。\n\n谢客看莪蓼，戏孙弄彩斑。情随鸥鸟去，无日不溪湾。\n\n","type":[]}
{"_id":{"$oid":"5b9a1c1c367d5c0f40d246fc"},"title":"齐天乐五十首 其十三","dynasty":"清代","writer":"端木埰","content":"小窗虚幌明于画，幽栖别饶佳胜。斜汉流天，纤云让月，三五流星耿耿。\n\n苔阶翠冷，又风飐流萤。一灯青映。渐有蛩吟，秋意悄然出莎径。\n\n更筹听过四转，镇澄思息虑，宛入禅定。万籁无声，三霄自碧，一味新凉初迎。\n\n甘芳沁茗。早浣尽尘襟，太虚同净。为相词仙，素心应共领。\n\n","type":[]}
{"_id":{"$oid":"5b9a1c1c367d5c0f40d246fd"},"title":"华元洞","dynasty":"明代","writer":"卢龙云","content":"一入华元洞，方知境界清。荆榛何代辟，门户总天成。\n\n地迥尘难到，室虚白亦生。野僧能供佛，那得罢逢迎。\n\n","type":[]}
{"_id":{"$oid":"5b9a1c1e367d5c0f40d246fe"},"title":"十五日云阴凉尤甚再赋长句","dynasty":"宋代","writer":"陆游","content":"褦襶京尘触热行，岂知世有野堂清。\n磑茶落雪睡魔退，激水跳珠凉意生。\n亹亹清风随麈柄，悠悠长日付棋枰。\n小舟先向苹汀泊，浴罢还须泛月明。","type":[]}
{"_id":{"$oid":"5b9a1c1e367d5c0f40d246ff"},"title":"题明轩","dynasty":"宋代","writer":"华镇","content":"两楹开处面纯离，题作明轩得事宜。计利已居人会地，征商还是日中时。\n\n平持刀尺无心用，高倚权衡莫我欺。达识主人元有大，谁知细故亦无遗。\n\n","type":[]}
{"_id":{"$oid":"5b9a1c1e367d5c0f40d24700"},"title":"次韵少稷梅花","dynasty":"宋代","writer":"韩元吉","content":"君不见江城梅花春欲动，剪冰仙人作花供。\n客来酒尽甘啜醨，常恨公田无秫种。\n雪晴梅蕊更可爱，百匝来看地犹冻。\n杖藜一笑答春风，岂必鸣鸾与歌凤。\n幽香要自己心情，冷艳不禁还目送。\n兴来往往得佳句，落纸挥毫字尤纵。\n却惊车阵有勍敌，旋结赵叟盟衡雍。\n孤芳未省须刻画，百卉应先厌嘲弄。\n我如蟋蟀鸣甘迟，君似骅骝骤难控。\n相如上林晚奏雅，灵均喜橘工记讽。\n不妨聊继广平公，东阁疏枝与君共。","type":[]}
{"_id":{"$oid":"5b9a1c1e367d5c0f40d24701"},"title":"出塞","dynasty":"唐代","writer":"杨炯","content":"塞外欲纷纭，雌雄犹未分。明堂占气色，华盖辨星文。 \n 二月河魁将，三千太乙军。丈夫皆有志，会见立功勋。","type":[]}
{"_id":{"$oid":"5b9a1c1e367d5c0f40d24702"},"title":"双鱼谣","dynasty":"唐代","writer":"贾岛","content":"天河堕双鲂，飞我庭中央。掌握尺余雪，劈开肠有璜。\n见令馋舌短，烹绕邻舍香。一得古诗字，与玉含异藏。","type":[]}
{"_id":{"$oid":"5b9a1c1e367d5c0f40d24703"},"title":"虞美人 和彊村先生韵","dynasty":"近代","writer":"王理孚","content":"云边多少楼台起。谁惜三弓地。飘萧华发不胜簪。倚遍阑干曲曲是何心。\n\n痴情愿向花间老。蓦地生烦恼。迷离蝶梦几曾真。偏逐东风似虎送残春。\n\n","type":[]}
{"_id":{"$oid":"5b9a1c1e367d5c0f40d24704"},"title":"秋兴三首 其二","dynasty":"宋代","writer":"苏轼","content":"故里依然一梦前，相携重上钓鱼船。尝陪大幕全陈迹，谬忝承明愧昔年。\n\n报国无成空白首，退耕何处有名田。黄鸡白酒云山约，此计当时已浩然。\n\n","type":[]}
{"_id":{"$oid":"5b9a1c1e367d5c0f40d24705"},"title":"保宁勇和尚赞","dynasty":"宋代","writer":"释智遇","content":"怀燥衲僧，佒佯座主。\n抹过村草步头，直下挨肩佛祖。\n杨岐其师，白云其侣。\n一鸣凤台，凌跨今古。","type":[]}
{"_id":{"$oid":"5b9a1c1e367d5c0f40d24706"},"title":"送吴推官","dynasty":"宋代","writer":"韩淲","content":"执友曹器远，高才步瑶京。许予非词伯，只字罔敢轻。\n\n因君官玉溪，乃曰能诗声。梦寐于苏黄，处家义利明。\n\n尺书既宛转，满纸仍丁宁。自是得往还，吟边亦飞觥。\n\n苦值公事劳，无暇详考评。但知醉言舞，谈谐到忘形。\n\n忽焉秩满归，岁月流电经。怀抱信舒卷，物态何枯荣。\n\n新凉起风樯，石浅滩濑清。推蓬试踌躇，正尔候虫鸣。\n\n行行钱塘湖，悠哉故人情。器远如相忘，为说华发生。\n\n君之赵子野，惜未同鸥盟。所赋定益奇，南北两山横。\n\n","type":[]}
{"_id":{"$oid":"5b9a1c1e367d5c0f40d24707"},"title":"途中次子烜韵 其二","dynasty":"明代","writer":"张以宁","content":"微官与志违，空负圣明时。对酒怀彭泽，题诗愧渼陂。\n\n遥天和树尽，断岸逐舟移。杨柳黄金色，随春入砚池。\n\n","type":[]}
{"_id":{"$oid":"5b9a1c1f367d5c0f40d24708"},"title":"秋夜同友人话旧","dynasty":"唐代","writer":"谭用之","content":"露下银河雁度频，囊中垆火几时真。数茎白发生浮世， \n 一盏寒灯共故人。云外簟凉吟峤月，岛边花暖钓江春。 \n 何当归去重携手，依旧红霞作近邻。","type":[]}
{"_id":{"$oid":"5b9a1c1f367d5c0f40d24709"},"title":"后凯歌词九首 其四 翁科","dynasty":"元代","writer":"耶律铸","content":"蜂屯蚕簇乱山窝，蚁动鹑居乱草坡。沾体露形千万指，恳祈天语许降和。\n\n","type":[]}
{"_id":{"$oid":"5b9a1c1f367d5c0f40d2470a"},"title":"十二月一日三首","dynasty":"唐代","writer":"杜甫","content":"今朝腊月春意动，云安县前江可怜。一声何处送书雁， \n 百丈谁家上水船。未将梅蕊惊愁眼，要取楸花媚远天。 \n 明光起草人所羡，肺病几时朝日边。 \n 寒轻市上山烟碧，日满楼前江雾黄。负盐出井此溪女， \n 打鼓发船何郡郎。新亭举目风景切，茂陵著书消渴长。 \n 春花不愁不烂漫，楚客唯听棹相将。 \n 即看燕子入山扉，岂有黄鹂历翠微。短短桃花临水岸， \n 轻轻柳絮点人衣。春来准拟开怀久，老去亲知见面稀。 \n 他日一杯难强进，重嗟筋力故山违。","type":[]}
{"_id":{"$oid":"5b9a1c1f367d5c0f40d2470b"},"title":"竹","dynasty":"唐代","writer":"朱放","content":"青林何森然，沈沈独曙前。出墙同淅沥，开户满婵娟。 \n 箨卷初呈粉，苔侵乱上钱。疏中思水过，深处若山连。 \n 叠夜常栖露，清朝乍有蝉。砌阴迎缓策，檐翠对欹眠。 \n 迸笋双分箭，繁梢一向偏。月过惊散雪，风动极闻泉。 \n 幽谷添诗谱，高人欲制篇。萧萧意何恨，不独往湘川。","type":[]}
{"_id":{"$oid":"5b9a1c1f367d5c0f40d2470c"},"title":"五贶诗。华顶杖","dynasty":"唐代","writer":"皮日休","content":"金庭仙树枝，道客自携持。探洞求丹粟，挑云觅白芝。 \n 量泉将濯足，阑鹤把支颐。以此将为赠，惟君尽得知。","type":[]}
{"_id":{"$oid":"5b9a1c1f367d5c0f40d2470d"},"title":"漫书五首 其二","dynasty":"唐代","writer":"司空图","content":"溪边随事有桑麻，尽日山程十数家。莫怪行人频怅望，杜鹃不是故乡花。\n\n","type":[]}
{"_id":{"$oid":"5b9a1c1f367d5c0f40d2470e"},"title":"后割肉诗为汪孝妇作","dynasty":"明代","writer":"屈大均","content":"新妇前割肉，割肉为翁痡。翁苦膈食人，腹中粒米无。\n\n门前十万寇，杀人肝脑涂。无从乞针药，鬼伯方呜呜。\n\n救死何所有，所有惟肌肤。翁命系新妇，气绝只须臾。\n\n抽刀向左臂，虽羸犹膏腴。一脔大逾寸，重可二十铢。\n\n非方亦非圆，圭璧良不殊。血裹若绛雪，猩猩红不如。\n\n聂切作和羹，翁食能无馀。胸膈忽荡开，病瘳不待晡。\n\n贼众闻却走，毋犯孝妇闾。邻里竞来视，各请翁所需。\n\n馈食悉精美，餍饫翁不臞。夫时在邗沟，亲友皆来趋。\n\n夫名以妇知，称妇因称夫。不知夫视妇，芬芳长与俱。\n\n无何先朝露，夫溘归黄垆。讣闻不欲生，欲殉忧诸孤。\n\n呱呱尚可弃，堂上有舅姑。舅姑岂盘石，身衰同秋蒲。\n\n匍匐灵柩前，奠馔无蒸雏。抽刀再割肉，右臂白如瓠。\n\n左臂创末平，刀口成痈疽。疗翁未死前，割肉犹不辜。\n\n夫既已奄逝，割肉何所图。肉岂惊精丸，刀圭魂昭苏。\n\n三日苟不生，神即幽酆都。割之等泥土，祗自戕罗敷。\n\n念己活君舅，天理庶不诬。为夫惜一脔，恩义何次且。\n\n报生复报死，所捐非全躯。腥臊不足食，差胜充庖厨。\n\n皇天令不死，五十犹勤劬。二男已成立，干禄知读书。\n\n母肉尚馀几，一身半菀枯。在母如鸿毛，宁如惨自屠。\n\n在舅如泰山，返魂因彼姝。在夫即牲牷，肥腯逾羊酥。\n\n吁嗟夫在外，不得亲口珠。尊章与藁砧，骨肉何亲疏。\n\n九泉歆此羹，味淡同瓜菹。十年不同食，所嗜忘其初。\n\n忍死更几时，同穴宁踟蹰。为寿讵忍言，儿女徒欢娱。\n\n未忘至百岁，蜉蝣归其居。\n\n","type":[]}
{"_id":{"$oid":"5b9a1c1f367d5c0f40d2470f"},"title":"即事呈斯远三首","dynasty":"宋代","writer":"赵蕃","content":"一花固觉有余香，况此寒梢数尺长。\n怪底诗来总清绝，始知逸韵与相当。","type":[]}
{"_id":{"$oid":"5b9a1c1f367d5c0f40d24710"},"title":"斜径","dynasty":"宋代","writer":"王安石","content":"斜径偶通南埭路，数家遥对北山岑。草头蛱蝶黄花晚，菱角蜻蜓翠蔓深。\n\n","type":[]}
{"_id":{"$oid":"5b9a1c1f367d5c0f40d24711"},"title":"挽陈巡检","dynasty":"宋代","writer":"吴芾","content":"夫君端是一时豪，排难捐躯不惮劳。\n忠义自能全里社，姓名那肯辱铨曹。\n一生倜傥心常逸，五世团栾寿更主。\n瞑目定知无可憾，九原风树漫悲号。","type":[]}
{"_id":{"$oid":"5b9a1c21367d5c0f40d24712"},"title":"再领宫祠","dynasty":"宋代","writer":"李正民","content":"流落天涯任转蓬，三千窃禄愧无功。身游乌帽黄尘外，名在丹台紫府中。\n\n赖有俸钱优白傅，且教閒处着司空。挥毫拟就归田赋，检点山资苦未丰。\n\n","type":[]}
{"_id":{"$oid":"5b9a1c21367d5c0f40d24713"},"title":"雷门吟","dynasty":"清代","writer":"赵黻","content":"余姚有余霖，四十老一衿。谒我蕺山麓，涕出悲不任。\n\n谓公今诗史，乞为雷门吟。我兄名曰震，雷门乃其字。\n\n霖生托遗腹，母老欲见弃。兄嫂争乳之，兄怙嫂则恃。\n\n母亡霖六龄，九龄兄授经。霖愚复多病，支拄求蔘苓。\n\n病则夺书笈，愈则还镫檠。欲继先子业，恐伤予季情。\n\n回忆七龄时，兄子同病疡。戒嫂善视叔，叔愈他何伤。\n\n日夕嫂抱持，兄子掷在床。我啼嫂则泣，我笑兄则欢。\n\n三十授弟室，黾勉庠序间。嗟我衣上线，嫂泪存斑斑。\n\n嗟我笥中书，手泽兄丹铅。兄嫂六十没，合葬上林村。\n\n南山宋家隩，有我兄嫂坟。兄以贫废学，为医活千人。\n\n活者恸兄死，安得赎其身。霖困蓬蒿中，惧掩兄嫂贤。\n\n椎心泣血辞，愿公采斯言。我为一一书，孝义至斯止。\n\n愧彼尺布谣，用以资国史。\n\n","type":[]}
{"_id":{"$oid":"5b9a1c21367d5c0f40d24714"},"title":"句","dynasty":"宋代","writer":"陈宓","content":"君自成龙我成道。","type":[]}
{"_id":{"$oid":"5b9a1c21367d5c0f40d24715"},"title":"同乐天和微之深春二十首 其八","dynasty":"唐代","writer":"刘禹锡","content":"何处深春好，春深刺史家。夜阑犹命乐，雨甚亦寻花。\n\n傲客多凭酒，新姬苦上车。公门吏散后，风摆戟衣斜。\n\n","type":[]}
{"_id":{"$oid":"5b9a1c21367d5c0f40d24716"},"title":"送张升之四首 其三","dynasty":"宋代","writer":"项安世","content":"昔年常恨李白杜甫不相从，又见韩愈孟郊恨不如云龙。\n\n我今与子别，正与二子同。我在大江北，君归五湖东。\n\n我犹作楚客，君复为吴侬。江湖吴楚休相忆，青云有路各努力。\n\n","type":[]}
{"_id":{"$oid":"5b9a1c21367d5c0f40d24717"},"title":"吴淞道中","dynasty":"近代","writer":"杨寿杓","content":"十年浪迹类萍花，九渡沧溟兴未赊。满眼江南桑苧好，樱桃时节又天涯。\n\n","type":[]}
{"_id":{"$oid":"5b9a1c21367d5c0f40d24718"},"title":"寄陈正已","dynasty":"宋代","writer":"曾极","content":"十载忧近发半华，东山有意净胡沙。\n公车战策三千牍，腹笥兵书五十家。\n好佩青萍光夺月，莫惊赤羽气成霞。\n嗟予本亦轻生者，欲渡黄海掷马挝。","type":[]}
{"_id":{"$oid":"5b9a1c21367d5c0f40d24719"},"title":"魏昭父惠新刻李西台诸公帖二首 其二","dynasty":"宋代","writer":"赵蕃","content":"翰墨要知真有种，怪来下笔每多姿。不如家学相传授，玉轴锦囊皆得师。\n\n","type":[]}
{"_id":{"$oid":"5b9a1c21367d5c0f40d2471a"},"title":"生查子 自题秋夜图","dynasty":"清代","writer":"葛秀英","content":"残夜碧天明，月挂梧桐井。小院寂无人，满地芭蕉影。\n\n银汉已横斜，独立衣裳冷。不忍负良宵，自煮天池茗。\n\n","type":[]}
{"_id":{"$oid":"5b9a1c21367d5c0f40d2471b"},"title":"句","dynasty":"元代","writer":"杨维桢","content":"安危岂料关天步，生死犹能系俗情。\n\n","type":[]}
{"_id":{"$oid":"5b9a1c22367d5c0f40d2471c"},"title":"齐天乐","dynasty":"清代","writer":"周岸登","content":"好词绝妙中郎字，输他外孙勤护。凤纸收香，乌丝渍墨，寥落丁年词赋。\n\n花閒剩语。更休说承平，断歌零舞。便有千秋，半埋尘箧半侵蠹。\n\n遗编曾读晚学，故乡归去久，仙掌成墓。赣水游踪，黄山坠魄，应觅滁槎奇句。\n\n灵风且驻。料当日楹书，未传娇女。望古茫茫，怨吟邀梦雨。\n\n","type":[]}
{"_id":{"$oid":"5b9a1c22367d5c0f40d2471d"},"title":"守岁侍宴应制","dynasty":"唐代","writer":"杜审言","content":"季冬除夜接新年，帝子王孙捧御筵。宫阙星河低拂树， \n 殿廷灯烛上薰天。弹弦奏节梅风入，对局探钩柏酒传。 \n 欲向正元歌万寿，暂留欢赏寄春前。","type":[]}
{"_id":{"$oid":"5b9a1c22367d5c0f40d2471e"},"title":"月下果饮七首 其二","dynasty":"宋代","writer":"杨万里","content":"酒边无物伴长瓶，一颗新莲一段冰。月下不风终是爽，烛光何罪也堪憎。\n\n","type":[]}
{"_id":{"$oid":"5b9a1c22367d5c0f40d2471f"},"title":"除夜张功父惠诗索荆溪集次韵送往","dynasty":"宋代","writer":"杨万里","content":"早往荆溪集，应无桂隐诗。梅边五字律，管底一斑窥。\n\n新岁来朝是，流年去浪移。谁能守除夕，妨我梦归时。\n\n","type":[]}
{"_id":{"$oid":"5b9a1c22367d5c0f40d24720"},"title":"咏怀呈诸同社 其三","dynasty":"明代","writer":"佘翔","content":"夙昔飞扬态，年华去不留。七星空佩剑，五月尚披裘。\n\n翰墨非长技，稻粱那自谋。江潭天地意，枯槁未应愁。\n\n","type":[]}
{"_id":{"$oid":"5b9a1c22367d5c0f40d24721"},"title":"新会张明府惕庵以予将去粤有诸生无福之叹予皇恐不敢当也 其一","dynasty":"清代","writer":"全祖望","content":"泰山不作文昭逝，方信人师绝世无。自分衰残天所废，散耽栈豆误生徒。\n\n","type":[]}
{"_id":{"$oid":"5b9a1c22367d5c0f40d24722"},"title":"观陵","dynasty":"宋代","writer":"项安世","content":"晚艇村村载，秋原处处收。\n年来尤爱此，一熟缓千尤。","type":[]}
{"_id":{"$oid":"5b9a1c22367d5c0f40d24723"},"title":"自题履错集赠王伟东","dynasty":"当代","writer":"秦鸿","content":"盘磐石径如波漾，司命杳茫安可访。记取春山脚底寒，与君并坐松风上。\n\n","type":[]}
{"_id":{"$oid":"5b9a1c22367d5c0f40d24724"},"title":"长汀即事","dynasty":"宋代","writer":"高元之","content":"杨花剩得晴方好，榆荚其如世上分。\n花向喜中看更好，分明春色解欺人。","type":[]}
{"_id":{"$oid":"5b9a1c22367d5c0f40d24725"},"title":"锦堂春慢","dynasty":"当代","writer":"添雪斋","content":"青墨云笺，新词古调，禅心蝶梦兼收。记取人间，肠断未必于秋。\n\n薄倖自风吹入，故苑花底难留。换一川碧水，老尽垂杨，残月如钩。\n\n我因词中悲语，尽空成乱呓，始托无忧。君又痴情何苦？\n\n更惹眉愁。且看西窗烛影，在此夜、焚却还休。纵有千般泪咽，而后从今，不向人流。\n\n","type":[]}
{"_id":{"$oid":"5b9a1c24367d5c0f40d24726"},"title":"台城路 春草，和玉林、咏雩","dynasty":"近代","writer":"黄祝蕖","content":"平芜一带寒烟抹。啼螀怕闻凄咽。燕子归来，芹泥依旧，何处六朝宫阙。\n\n斜阳似血。剩几寸残山，烧痕明灭。旧日王孙，青青两鬓渐成雪。\n\n清明又过几日。更黄昏细雨，教人愁杀。金粟堆边，玉钩斜畔，怎自年年不绝。\n\n归心欲折。便绿到天涯，倍添悽切。南浦萋萋，只供人赋别。\n\n","type":[]}
{"_id":{"$oid":"5b9a1c24367d5c0f40d24727"},"title":"赠别李子翀之金陵七首 其四","dynasty":"明代","writer":"刘崧","content":"龙蟠梵王宅，钟阜出南东。一水天光限，诸峰雾气通。\n\n幡幢低晚树，钟磬下晴空。茆屋如堪赋，能忘讯已公。\n\n","type":[]}
{"_id":{"$oid":"5b9a1c24367d5c0f40d24728"},"title":"秋怀二首 其二","dynasty":"明代","writer":"卢龙云","content":"草木渐黄落，春华乃变衰。旅雁先霜至，寒蛩傍砌悲。\n\n栖栖怜在远，税驾渺难期。纡怀何所托，飞蓬愁鬓丝。\n\n恨无凌风羽，徘徊将安之。沉吟以朝夕，百感良在兹。\n\n","type":[]}
{"_id":{"$oid":"5b9a1c24367d5c0f40d24729"},"title":"明季咏史十三首 其一","dynasty":"清代","writer":"张笃庆","content":"倦勤当日说神宗，高卧深严秘九重。玉辇经时登汉阙，鸾章隔岁下尧封。\n\n千官补缺虚龙衮，四海军储废大农。纵使养痈终必溃，乾坤无恙且从容。\n\n","type":[]}
{"_id":{"$oid":"5b9a1c24367d5c0f40d2472a"},"title":"闻曾幼度近况于陈择之作二诗觅使寄之","dynasty":"宋代","writer":"赵蕃","content":"夜醉江天阁，赋诗殊未央。\n自兹悲契阔，谁复慰凄凉。\n有抱何由写，因诗得寄将。\n丁宁赣江水，莫惮溯流长。","type":[]}
{"_id":{"$oid":"5b9a1c24367d5c0f40d2472b"},"title":"送都大茶马入觐八绝句 其一","dynasty":"宋代","writer":"项安世","content":"六月长江白水秋，夜寒银汉入江流。台星直下穿云梦，知是西来使者舟。\n\n","type":[]}
{"_id":{"$oid":"5b9a1c24367d5c0f40d2472c"},"title":"七言和陈和叔秘阁会话","dynasty":"宋代","writer":"沈遘","content":"群玉嵯峨压石渠，我初通籍预雠书。三年未压承明直，一日更从俗吏居。\n\n对案不堪文墨弊，离群长恨笑言疏。紫宸蚤退春朝永，时得期君过旧庐。\n\n","type":[]}
{"_id":{"$oid":"5b9a1c24367d5c0f40d2472d"},"title":"剑歌行","dynasty":"宋代","writer":"严羽","content":"剑歌行，借君剑，为君舞。自古英雄重结交，樽酒相逢气相许。\n\n爱君倜傥不可羁，与君一见心无疑。疏眉大颡长七尺，神彩照耀仍虬髭。\n\n雄词落纸走山岳，霹雳绕壁蛟龙随。如何十载困羁旅，此心独未时人知。\n\n去年从军杀强虏，举鞭直解扬州围。论功不及骠骑幕，失路羞逐边城儿。\n\n归来宝刀挂空壁，白光夜夜惊虹蜺。椎牛酾酒且高会，酣歌击筑焉能悲。\n\n百年快意当若此，迂儒拳局徒尔为。我亦摧藏江海客，重气轻生无所惜。\n\n关河漂荡一身存，宇宙茫茫双鬓白。到处犹吟然诺心，平时错负纵横策。\n\n海内交游四五人，近来得尔情相亲。情相亲，两相托，生死交情无厚薄。\n\n别君去，还留连，愿剖肝胆致君前。人生感激在知己，男儿性命焉足怜。\n\n","type":[]}
{"_id":{"$oid":"5b9a1c24367d5c0f40d2472e"},"title":"近事诚答南国诗友","dynasty":"当代","writer":"张月宇","content":"何得工余趁此闲，只缘颦效老童顽。言沉游侠胸中垒，词赠佳人鬓上环。\n\n一剑易穿吴帝甲，五丁难破蜀都山。屏前自识吾情性，大笑三声天地宽。\n\n","type":[]}
{"_id":{"$oid":"5b9a1c24367d5c0f40d2472f"},"title":"九日香港太平山上","dynasty":"近代","writer":"潘受","content":"独客他山逢九日，了无人共菊花杯。云争子美胸前荡，秋自安仁鬓畔来。\n\n一舸南浮思赤道，中原北望但黄埃。凭高始信鸥波阔，未羡鱼龙曼衍才。\n\n","type":[]}
{"_id":{"$oid":"5b9a1c25367d5c0f40d24730"},"title":"吊齐斋先生尚书文节倪公 其四","dynasty":"宋代","writer":"程公许","content":"风尘日骚屑，耆哲晨星稀。九原不可作，斯文今谁归。\n\n临风想孤标，把酒哦落晖。扁刻见尚友，雪堂密传衣。\n\n归帆拂蘋波，晴烟抹松扉。满箧贮宝刻，展诵省昨非。\n\n","type":[]}
{"_id":{"$oid":"5b9a1c25367d5c0f40d24731"},"title":"紫云洞","dynasty":"宋代","writer":"员兴宗","content":"君不见茂州长史文章翁，生平姓字悬天东，\n英言撼帝帝不从，建隆以来无此忠。\n今焉栖神寓玄躬，道在翳嘶峰外之高峰。\n是间真趣排天胸，指顾可了荆岱嵩，\n迩年秋练春光融，离离渡汉舒溟蒙。\n状殊宋车非越龙，亦非石壁浮青红。\n望之云远讨其踪，类风飘烟欺雾浓，\n直排阊阖贯紫宫。父老语我昭我聋，\n疑是先生不掩之精雄。自尔支拄琼崖中，\n要把英爽飞摩空。有如韩王结襦腾腾化异气，\n亦如卫生食昂叠叠欺长虹。诚於斯民有愿力，\n此段奇特将无同。先生英名无有尽，\n乃云无心洞无穷。或云砻凿发天秘，\n不知的的胜事符阿戎。劝君不必昆阆通，\n五云之祥由李宗。君家种义昭玄穹，\n可隶黄字驱青童。扫洒愿勿俗子容，\n斗酒为嗔王无功。","type":[]}
{"_id":{"$oid":"5b9a1c25367d5c0f40d24732"},"title":"过客相寻","dynasty":"唐代","writer":"杜甫","content":"穷老真无事，江山已定居。地幽忘盥栉，客至罢琴书。 \n 挂壁移筐果，呼儿问煮鱼。时闻系舟楫，及此问吾庐。","type":[]}
{"_id":{"$oid":"5b9a1c25367d5c0f40d24733"},"title":"枫桥夜泊","dynasty":"明代","writer":"董纪","content":"野店沽来酒欠浓，客愁今夜又相逢。江枫渔火都禁得，只怕寒山寺里钟。\n\n","type":[]}
{"_id":{"$oid":"5b9a1c25367d5c0f40d24734"},"title":"都竹道中","dynasty":"宋代","writer":"韦骧","content":"阴平才过万山重，路指江油栈阁通。峰顶云收馀夕雪，马蹄尘少带春风。\n\n一溪水色琉璃碧，几坞梅花锦绣红。莫谓奔驰足劳苦，目前佳趣亦无穷。\n\n","type":[]}
{"_id":{"$oid":"5b9a1c25367d5c0f40d24735"},"title":"寒食出郊","dynasty":"宋代","writer":"谢薖","content":"水晴鸥弄影，沙软马惊尘。密竹斜侵径，幽花乱逼人。\n\n深行听格磔，倦憩倚轮囷。往事悲青冢，年年芳草新。\n\n","type":[]}
{"_id":{"$oid":"5b9a1c25367d5c0f40d24736"},"title":"燕京绝句 其二","dynasty":"元代","writer":"梵琦","content":"漆园山下葬车尘，冷水潭边拜扫人。一种白杨千万叶，空令儿女泪沾巾。\n\n","type":[]}
{"_id":{"$oid":"5b9a1c25367d5c0f40d24737"},"title":"挽黄行中检讨","dynasty":"明代","writer":"杨士奇","content":"霜霰零琼树，天寒一夕摧。竟如东逝水，无复却西回。\n\n世数金闺彦，人思玉署才。旧时来往路，重过不胜哀。\n\n","type":[]}
{"_id":{"$oid":"5b9a1c25367d5c0f40d24738"},"title":"题萧佥宪君亲觐省卷","dynasty":"明代","writer":"林光","content":"纲常任重寄吾身，上有明君下有亲。一事却求兼二美，寸心端合质诸神。\n\n绯袍待转金门漏，舞袖翻回蜀道春。点检平生扶善意，更将忠孝许何人。\n\n","type":[]}
{"_id":{"$oid":"5b9a1c25367d5c0f40d24739"},"title":"仁老寄墨梅 其三","dynasty":"宋代","writer":"邹浩","content":"前年谪向新州去，岭上寒梅正作花。今日霜缣玩标格，宛然风外数枝斜。\n\n","type":[]}
{"_id":{"$oid":"5b9a1c27367d5c0f40d2473a"},"title":"渔栖辞","dynasty":"明代","writer":"刘崧","content":"苍林兮碧溪，我渔兮我栖。朝鸣榔于中泽兮，夕余济于澨西。\n\n波洄沿兮不可以倏迷，路窈窕兮风凄凄。反予遵兮故蹊，云鳞鳞兮不可以隮。\n\n漱白石兮藉芳荑，悄空谷其无人兮，见翩翩之凫鹥。\n\n志逸而嬉兮得丧以齐，纶不必施兮彼笭箵又焉足赍。\n\n乐哉洋洋兮，吾乌知尔之为鲦鲿为鲸鲵。\n\n","type":[]}
{"_id":{"$oid":"5b9a1c27367d5c0f40d2473b"},"title":"二月二日作","dynasty":"清代","writer":"温训","content":"雨歇静群绿，微风向晚柔。野村寒瓦湿，炊烟郁不流。\n\n都养亦何事，鹤立望江头。沙平白若雪，水净碧于油。\n\n竹坞喧栖鸟，樵径见归牛。几年劳远役，及兹始息陬。\n\n素心澹无著，山斋洁以幽。拟伴荷锄老，社事宴春秋。\n\n","type":[]}
{"_id":{"$oid":"5b9a1c27367d5c0f40d2473c"},"title":"题金耑居为陈羽伯画竹居图次张观复先生韵","dynasty":"明代","writer":"龚诩","content":"明月清风境界宽，不栽凡卉只琅玕。庭除剩有三湘意，枕簟能无六月寒。\n\n时见啄苔来缟鹤，每惊拂石舞青鸾。故人诗画俱清绝，可得频过一借看。\n\n","type":[]}
{"_id":{"$oid":"5b9a1c27367d5c0f40d2473d"},"title":"鱼篮观音赞","dynasty":"宋代","writer":"释智朋","content":"徒整春风两鬓垂，子规啼遍落花枝。龙门上客家家是，锦鲤携来卖与谁。\n\n","type":[]}
{"_id":{"$oid":"5b9a1c27367d5c0f40d2473e"},"title":"元日送客归西湖","dynasty":"宋代","writer":"释居简","content":"采笔春消御柳边，棹歌忽听采菱船。三贤见说迁居了，只寄梅花问水仙。\n\n","type":[]}
{"_id":{"$oid":"5b9a1c27367d5c0f40d2473f"},"title":"四月二十日书二首 其二","dynasty":"宋代","writer":"张耒","content":"久将醉眼视群儿，只与旁观作笑嘻。赋芋狙公曾未悟，牵丝木偶几多时。\n\n云间炎景人方畏，地下微阴谁得知。荣谢古今同此理，老翁端坐但忘机。\n\n","type":[]}
{"_id":{"$oid":"5b9a1c27367d5c0f40d24740"},"title":"初夏走笔和湘灵","dynasty":"明代","writer":"沈天孙","content":"旖旎薰风柳乍醒，榴花刺眼媚遥汀。\n傍人桐树枝枝绿，出水荷钱叶叶青。\n陇外乔桑飞雊雉，阶前茂草隐新萤。\n春从杜宇声中去，空翠浓阴又满庭。","type":[]}
{"_id":{"$oid":"5b9a1c27367d5c0f40d24741"},"title":"古乐府 其一","dynasty":"宋代","writer":"程垣","content":"长安花如锦，不堪制郎衣。拾得并州剪，剪花花忽飞。\n\n","type":[]}
{"_id":{"$oid":"5b9a1c27367d5c0f40d24742"},"title":"题赵仲穆小景","dynasty":"明代","writer":"王称","content":"疏烟淡月大堤傍，远树连墙接水乡。子夜吴歌惊宿鹭，风流宛似赵家庄。\n\n","type":[]}
{"_id":{"$oid":"5b9a1c27367d5c0f40d24743"},"title":"送吴二少陆归洞庭山省亲 其二","dynasty":"明代","writer":"谢榛","content":"鹤发相辉堂上人，吴天遥望瑞云新。洞庭酒熟梅花发，同醉沙村几树春。\n\n","type":[]}
{"_id":{"$oid":"5b9a1c28367d5c0f40d24744"},"title":"柳梢青","dynasty":"宋代","writer":"周密","content":"万雪千霜。禁持不过，玉雪生光。水部情多，杜郎老去，空恼愁肠。 \n 天寒野屿空廓。静倚竹、无人自香。一笑相逢，江南江北，竹屋山窗。","type":[]}
{"_id":{"$oid":"5b9a1c28367d5c0f40d24745"},"title":"题雪窗兰蕙同芳图","dynasty":"明代","writer":"张以宁","content":"春来骚意满江干，转蕙风光更泛兰。睡起老禅闲一笑，月明香雪竹窗寒。\n\n","type":[]}
{"_id":{"$oid":"5b9a1c28367d5c0f40d24746"},"title":"草堂前芙蓉正吐口占数绝为别 其五","dynasty":"明代","writer":"朱浙","content":"不耐清秋怀远途，草堂坐觉旅怀孤。捲帘月上芙蓉影，便是人间送别图。\n\n","type":[]}
{"_id":{"$oid":"5b9a1c28367d5c0f40d24747"},"title":"映碧园产并头莲三十首 其十五 十四盐","dynasty":"明代","writer":"孙传庭","content":"俱饶清远致，相并不相嫌。目岂学鱼比，翼非效鸟鹣。\n\n总缘头角异，奚但色香兼。若作芙蓉锷，应劳紫气占。\n\n","type":[]}
{"_id":{"$oid":"5b9a1c28367d5c0f40d24748"},"title":"题扇次倪良弼稽勋韵","dynasty":"明代","writer":"李东阳","content":"渚兰汀芷思芳年，多在秋风白露前。欲把青溪溪上笛，夜凉吹遍泬寥天。\n\n","type":[]}
{"_id":{"$oid":"5b9a1c28367d5c0f40d24749"},"title":"壮心","dynasty":"宋代","writer":"彭汝砺","content":"锐气销磨一水平，壮心非欲避功名。穷通有属都天意，忧乐无端自物情。\n\n拂地延留山月影，褰帘收拾水风声。清吟又得松陵侣，谁惜花前酒重倾。\n\n","type":[]}
{"_id":{"$oid":"5b9a1c28367d5c0f40d2474a"},"title":"道中书事","dynasty":"宋代","writer":"陈与义","content":"临老伤行役，篮舆岁月奔。\n客愁无处避，世事不堪论。\n白道含秋色，青山带雨痕。\n坏梁斜斗水，乔木密藏村。\n易破还家梦，难招去国魂。\n一身从白首，随意答乾坤。","type":[]}
{"_id":{"$oid":"5b9a1c28367d5c0f40d2474b"},"title":"泊楚州锁外六首","dynasty":"宋代","writer":"张耒","content":"莫愁家住大堤边，朱阁青楼映暮川。\n斜映清淮一梳月，晚妆相对斗婵娟。","type":[]}
{"_id":{"$oid":"5b9a1c28367d5c0f40d2474c"},"title":"雨中入桃源","dynasty":"清代","writer":"吴妍因","content":"不见桃花芳满林，载途风雨怅秋深。犹闻鸡犬疑真假，便访溪山认古今。\n\n耕织本来难自给，干戈焉往不相寻。贻谋欲怪秦先世，避乱曾无戡乱心。\n\n","type":[]}
{"_id":{"$oid":"5b9a1c28367d5c0f40d2474d"},"title":"琴曲歌辞十二操 其一 将归操","dynasty":"当代","writer":"添雪斋","content":"洪桐槐兮青白蕊。坡坎窑兮瘠骨颜黴。天赫赫兮上听不得，地遥遥兮下蔽其私。\n\n殆民兢兢兮安归儿？思归思归，咎戾靡盬兮瘅恶以悲。\n\n","type":[]}
{"_id":{"$oid":"5b9a1c2a367d5c0f40d2474e"},"title":"公肃在东南三有书来未报闻其除司直以诗寄贺","dynasty":"宋代","writer":"史尧弼","content":"小试犹为天下平，惠文柱后要无刑。\n从今准拟子张传，吾世常司汗简青。","type":[]}
{"_id":{"$oid":"5b9a1c2a367d5c0f40d2474f"},"title":"春感十首次丘仓海韵 其七","dynasty":"当代","writer":"胡云飞","content":"窥江胡马惯冯流，鸣镝接兵国始忧。时局无人非一日，江山有辱待从头。\n\n乌云不雨倍沉闷，赤子借光多远游。相忍制衡谁可忍，德宗肝胆最温柔。\n\n","type":[]}
{"_id":{"$oid":"5b9a1c2a367d5c0f40d24750"},"title":"走笔送韩昕伯谒任广文","dynasty":"宋代","writer":"刘宰","content":"芹宫竞说广文贤，姓字高县衮绿边。\n八十老翁无失德，三千弟子尽推先。","type":[]}
{"_id":{"$oid":"5b9a1c2a367d5c0f40d24751"},"title":"【中吕】上小楼　客情","dynasty":"元代","writer":"景元启","content":"欲黄昏梅梢月明，动离愁酒阑人静。则被他檐铁声寒，翠被难温，致令得倦\n客伤情。听山城，又起更，角声幽韵，想他绣帏中和我一般孤另。\n","type":[]}
{"_id":{"$oid":"5b9a1c2a367d5c0f40d24752"},"title":"赠前宪副汤惕庵","dynasty":"明代","writer":"释今沼","content":"箨冠麻服混埃尘，座上犹钦峤岳身。千里海津逢故吏，一肩行橐倩邻人。\n\n殊方案牍谁相问，旧国瓜园且自贫。庐顶蒿茆吾欲剪，浔阳踪迹可能频。\n\n","type":[]}
{"_id":{"$oid":"5b9a1c2a367d5c0f40d24753"},"title":"夏日饮煦上人房 其一","dynasty":"明代","writer":"王世贞","content":"野人无一事，爱尔云床眠。缓带松风集，开樽江月悬。\n\n僧仍解中圣，客亦喜逃禅。欲问西来意，难从醒者传。\n\n","type":[]}
{"_id":{"$oid":"5b9a1c2a367d5c0f40d24754"},"title":"贻妄怒","dynasty":"宋代","writer":"梅尧臣","content":"饮食无远近，所美贵甘{左车右耍}。\n南方食虾蟆，密捕向清畎。\n齿咀口且讳，闻语辄忿喘。\n此物何丑恶，犹胜螺蛳蚬。\n西蜀亦取之，水田名谷犬。\n彼士不为惭，吴人休独愐。\n岂须若中州，牛羊烹大脔。","type":[]}
{"_id":{"$oid":"5b9a1c2a367d5c0f40d24755"},"title":"忆秦娥","dynasty":"宋代","writer":"王庭","content":"梅花发。夜寒吹笛千山月。千山月。此时愁听，龙吟幽噎。 \n 数枝飞尽南枝雪。风光又作年时别。年时别。江头心绪，乱丝千结。","type":[]}
{"_id":{"$oid":"5b9a1c2a367d5c0f40d24756"},"title":"季冬立春五绝 其二 岭外","dynasty":"明代","writer":"郭之奇","content":"岭外春光早，阶前气色多。庭花知我意，呼类引阳和。\n\n","type":[]}
{"_id":{"$oid":"5b9a1c2a367d5c0f40d24757"},"title":"东园遣兴再赋十绝句 其八","dynasty":"明代","writer":"李梦阳","content":"呼童刈草栽吾菊，夹径分行补种葵。怕认野人为鲁相，旋刚修竹起东篱。\n\n","type":[]}
{"_id":{"$oid":"5b9a1c2b367d5c0f40d24758"},"title":"塞上","dynasty":"唐代","writer":"赵延寿","content":"黄沙风卷半空抛，云动阴山雪满郊。探水人回移帐就， \n 射雕箭落著弓抄。鸟逢霜果饥还啄，马渡冰河渴自跑。 \n 占得高原肥草地，夜深生火折林梢。","type":[]}
{"_id":{"$oid":"5b9a1c2b367d5c0f40d24759"},"title":"忆小儿","dynasty":"宋代","writer":"蔡戡","content":"中年再举子，可喜亦可怜。半晬已知父，举手拊我肩。\n\n欲别不忍去，离怀重悽然。儿生苦多病，此念有拳拳。\n\n江声鏖旅枕，展转不得眠。恍若闻儿声，常如在目前。\n\n我思不能已，汝病何当痊。王事相促迫，平明又加鞭。\n\n","type":[]}
{"_id":{"$oid":"5b9a1c2b367d5c0f40d2475a"},"title":"吴阊","dynasty":"清代","writer":"玄烨","content":"鸣銮独上高城望，巷陌遥通水寺斜。土俗惟知斗歌舞，闾阎不解种桑麻。\n\n鸟啼茂苑千年树，霜冷吴宫十月花。声教四方犹未讫，愿将淳朴变繁华。\n\n","type":[]}
{"_id":{"$oid":"5b9a1c2b367d5c0f40d2475b"},"title":"丁卯寒食前一日汪辇云滕王阁分赋","dynasty":"清代","writer":"赵由仪","content":"萧然怀抱欲悲秋，古树荒烟出荻洲。如此山川常作客，平生心事在登楼。\n\n文章有气精魂在，牛斗无光剑影愁。不尽天涯今日意，江风吹尔秣陵舟。\n\n","type":[]}
{"_id":{"$oid":"5b9a1c2b367d5c0f40d2475c"},"title":"待读王文公挽歌二首","dynasty":"宋代","writer":"司马光","content":"石室书编富，金华讲席重。\n芦绅归博洽，鸣玉称雍容。\n贰复累囚象，尸臣古瑑纵。\n老成今已矣，咨访欲谁从。","type":[]}
{"_id":{"$oid":"5b9a1c2b367d5c0f40d2475d"},"title":"题墨萱","dynasty":"明代","writer":"边贡","content":"华发当年倚笑看，北堂春色映朱阑。披图彷佛慈颜在，零落霜风夜雨寒。\n\n","type":[]}
{"_id":{"$oid":"5b9a1c2b367d5c0f40d2475e"},"title":"中秋无月肯堂邀小酌赋三五七言","dynasty":"宋代","writer":"邓深","content":"雨飘零，风凄清。\n坐念今夕月，知从何处明。\n未须无月更作恶，但愿有酒常同倾。","type":[]}
{"_id":{"$oid":"5b9a1c2b367d5c0f40d2475f"},"title":"谢新恩 归五云峰故居","dynasty":"当代","writer":"袁思古","content":"闲阶寂寞苔痕透，蓬门虽设常关。吟筇倚听水潺潺。\n\n此身无恙，仍寄五云山。\n\n风情老大今何有，归来白发皆新。幽吟献啸自成春。\n\n了无尤怨，莫道是骚人。\n\n","type":[]}
{"_id":{"$oid":"5b9a1c2b367d5c0f40d24760"},"title":"次韵张䇓见寄","dynasty":"宋代","writer":"高斯得","content":"掀髯一笑天地间，八代文衰谁为起。夷陵丹砂空自光，中山老■不可使。\n\n一从麦秀获麟台，二千馀载无文字。谪仙岂无希圣心，谁其起予二三子。\n\n张君忽赠白云句，墨妙笔精真可喜。宗师奇涩费吟噍，三读方能得其意。\n\n奋髯苍鼠色无冤，吐气黑蛟云可致。恨子初筵我旅酬，妙处安能为摽指。\n\n惧遭掎摭不哦诗，畏触祸刑宁作史。翰林主人子墨卿，昔也同盟今趣异。\n\n不见当年圣德诗，犹被他人呼怪鬼。惭君问我乞馀丸，安得锦囊出怀里。\n\n丈夫盖棺事始定，斯文固应付后死。试问涪翁馀七言，松苓臭味固相似。\n\n","type":[]}
{"_id":{"$oid":"5b9a1c2b367d5c0f40d24761"},"title":"遣兴示彦博","dynasty":"宋代","writer":"李流谦","content":"尊酒谁相劝，诗篇子可酬。\n临汉惊老大，倚杖笑穷愁。\n雨足鸠初歇，风狂蝶未休。\n化工专一气，挽首听沉浮。","type":[]}
{"_id":{"$oid":"5b9a1c2d367d5c0f40d24762"},"title":"玉楼春","dynasty":"宋代","writer":"晏几道","content":"当年信道情无价。桃叶尊前论别夜。脸红心绪学梅妆，眉翠工夫如月画。 \n 来时醉倒旗亭下。知是阿谁扶上马。忆曾挑尽五更灯，不记临分多少话。","type":[]}
{"_id":{"$oid":"5b9a1c2d367d5c0f40d24763"},"title":"从军行 其二","dynasty":"明代","writer":"罗颀","content":"山行穷深林，林深人迹稀。五里一荒村，十里无涧溪。\n\n路逢饥老翁，投杖向我啼。宣言盗贼暴，民庶久流离。\n\n我惜为徒卒，对之空伤悲。\n\n","type":[]}
{"_id":{"$oid":"5b9a1c2d367d5c0f40d24764"},"title":"赠曾如鉴山人","dynasty":"明代","writer":"刘崧","content":"君平岭上两松树，秀色参天五百春。喜有孙枝承世泽，独窥玄秘启神珍。\n\n漆灯何代明金雁，华表谁家拥石麟。我有先茔翳烟草，残年风雨倍伤神。\n\n","type":[]}
{"_id":{"$oid":"5b9a1c2d367d5c0f40d24765"},"title":"句","dynasty":"宋代","writer":"晏殊","content":"巧缀雕琼绽色丝，三千宫面宿胭脂。","type":[]}
{"_id":{"$oid":"5b9a1c2d367d5c0f40d24766"},"title":"读从兄南安令崇祯太平曲有感","dynasty":"明代","writer":"王跂","content":"洗眼乾坤正，回头日月新。\n百年垂半日，千载中兴辰。\n凤下辉堪揽，河清颂好陈。\n真逢击壤乐，犹欲叩阍申。\n忆昨衣冠祸，将舒刀锯嗔。\n风云资腐质，霜露落饕唇。\n兰狖三宫拟，桐封五等频。\n倾储窃弓玉，空厩赐麒麟。\n金虎通严寝，城狐列要津。\n貔貅符悉绾，鹰隼翅虚振。\n对簿陈公老，收赀萧傅贫。\n忠肝涂赤石，义骨莽黄尘。\n独座生令喜，诸生死效颦。\n山河青海并，俎豆素王邻。\n不愧曹嵩假，宁忧王莽真。\n遣弓安霡业，凭几密丝纶。\n光夏传家吉，从商及弟亲。\n三灵呵玺绂，九庙集吟呻。\n呼吸皇图巩，张弛祖德遵。\n威弧入手劲，衢酌匠心匀。\n艾捷三年效，丛收七日神。\n天恩正稠叠，霆断不逡巡。\n豕肆然灯腹，翚经衣宝身。\n剥肤消积甲，按月辇亡珍。\n一洗宫庭孽，惟余旃厦寅。\n山龙蠲泽国，简蠹课严宸。\n花静崆峒昼，云遥雒水春。\n乙书延伟论，甲第伫勋臣。\n幽魄含彪炳，明姿出暧堙。\n望云同梦寐，吟泽破酸辛。\n饭瓮家家备，酺觞个个醇。\n黄龙神雀降，丹甑白环臻。\n斯世皆醰粹，吾兄尚隐沦。\n西川豪杰士，南国放流人。\n拔薤威谁匹，吟花语绝伦。\n偷金逢怨口，酌水别遗民。\n强项违廷简，冥心惬野莼。\n声非《五噫》激，文似《九歌》驯。\n黼黻皇猷烂，丹青帝德纯。\n如无青史采，定下紫泥询。\n朴簌终相倚，浮华蚤见甄。\n飘零伤物役，衰谢困躬畇。\n鉏止公畦棱，行穷墅渎滨。\n扣舷随泛泛，持翳入蓁蓁。\n筒洒时牵鲫，竿投夜揭。\n龟巢知足雨，鸟食卜盈囷。\n小赋夸乌柿，遐瞻陟白絺。\n时清襜里隐，主圣务光踆。\n壤室琴声满，绳枢辙迹湮。\n因歌太平曲，停酒拭乌巾。","type":[]}
{"_id":{"$oid":"5b9a1c2d367d5c0f40d24767"},"title":"出城","dynasty":"宋代","writer":"董嗣杲","content":"骤暄试单衣，出城看荒圃。满径郁纤茸，药苗青可数。\n\n篱花渐吐艳，艳盛如织组。人烟聚营屋，随事历勤苦。\n\n春沙落飞鸟，春水上层浦。行子晚未憩，贫樵出深坞。\n\n孤生真蜉蝣，顷刻即终古。归途多上灯，沽店半扃户。\n\n","type":[]}
{"_id":{"$oid":"5b9a1c2d367d5c0f40d24768"},"title":"正月八日至十二日雪不止和施仲任韵","dynasty":"宋代","writer":"郭印","content":"天雨宝花呈上瑞，不同常岁旋能乾。\n痴儿诧见盐成糁，戏仆圆搓玉作团。\n漏屋茅檐垂欲压，华筵酒椀正禁寒。\n悬知片片非他物，落处应须子细看。","type":[]}
{"_id":{"$oid":"5b9a1c2d367d5c0f40d24769"},"title":"临江仙（甲子中秋微雨，闻施君家宴，戏赠）","dynasty":"宋代","writer":"李光","content":"画栋朱楼凌缥缈，全家住在层城。中秋风露助凄清。香凝燕寝，遮莫下帘旌。 \n 佳节喜逢今夕月，后房重按新声。姮娥端解妒娉婷。微云点缀，不放十分明。","type":[]}
{"_id":{"$oid":"5b9a1c2d367d5c0f40d2476a"},"title":"仪真 其一","dynasty":"宋代","writer":"毛珝","content":"频年岁稔少干戈，到处人能贩五河。只道鹾舟偏辐辏，玉杯泾段近年多。\n\n","type":[]}
{"_id":{"$oid":"5b9a1c2d367d5c0f40d2476b"},"title":"乞茶","dynasty":"宋代","writer":"黄裳","content":"未终七椀似卢仝，解跨骎骎两腋风。北苑鎗旗应满箧，可能为惠向诗翁。\n\n","type":[]}
{"_id":{"$oid":"5b9a1c2e367d5c0f40d2476c"},"title":"凤阳晓征","dynasty":"明代","writer":"邓云霄","content":"侵星晓发渡淮河，落叶迎霜拂马过。远山残烧明如月，旷野浮烟涌似波。\n\n潘岳正伤年鬓改，杨朱堪叹路岐多。劳劳半世成何事，欲向岩栖制薜萝。\n\n","type":[]}
{"_id":{"$oid":"5b9a1c2e367d5c0f40d2476d"},"title":"义上人归自武林戏作四偈 其一","dynasty":"宋代","writer":"刘应时","content":"十载江湖寄此身，足香惯踏软红尘。梦回一笑知何有，稳卧家山寂寞滨。\n\n","type":[]}
{"_id":{"$oid":"5b9a1c2e367d5c0f40d2476e"},"title":"董贞妇","dynasty":"元代","writer":"丁复","content":"灵凤怀远音，梧枝伤早枯。孤凤栖故林，哀鸣哺其雏。\n\n妾身固有死，岂不有舅姑。朝采陌上桑，暮辟闺中纑。\n\n蚕缫杂丝纩，纺织充裙襦。家尊足纤温，妾衣自粗疏。\n\n怡问审寒燠，敬进备鲜腴。生事一以尽，葬祭无违踰。\n\n桓桓树董宗，黾黾鞠子劬。谆谆贤者从，臻臻圣人徒。\n\n不幸妾有身，不幸妾有夫。有夫不终老，有身徒区区。\n\n所幸妾有子，不愿表门闾。膏沐不为施，素发今被□。\n\n妾身亦有死，妾今知免夫。\n\n","type":[]}
{"_id":{"$oid":"5b9a1c2e367d5c0f40d2476f"},"title":"盩厔县北楼望山","dynasty":"唐代","writer":"白居易","content":"一为趋走吏，尘土不开颜。孤负平生眼，今朝始见山。\n\n","type":[]}
{"_id":{"$oid":"5b9a1c2e367d5c0f40d24770"},"title":"白帝城晚眺","dynasty":"明代","writer":"史谨","content":"城郭荒凉秋气深，江山如画一登临。中原自有刘文叔，应笑公孙错用心。\n\n","type":[]}
{"_id":{"$oid":"5b9a1c2e367d5c0f40d24771"},"title":"绍兴享先农十一首","dynasty":"隋代","writer":"佚名","content":"制为量币，厚意是将。\n求之以类，各因其方。\n于以奠之，精诚允彩。\n神其享止，惠我无疆。","type":[]}
{"_id":{"$oid":"5b9a1c2e367d5c0f40d24772"},"title":"端午日奉皇太后观竞渡","dynasty":"清代","writer":"弘历","content":"宿雨初晴霁景鲜，承欢行庆荅芳年。惟欣爱日临任辇，讵拟薰风入舜弦。\n\n画鹢飞波迅於鸟，綵縆界道直如弦。远人许预天中赏，欲使重瀛盛事宣。\n\n","type":[]}
{"_id":{"$oid":"5b9a1c2e367d5c0f40d24773"},"title":"逢中别李景和","dynasty":"明代","writer":"陈钧","content":"客邸相逢不尽欢，倥偬别我壮心寒。可无鱼水应难比，纵有莺花也倦看。\n\n廿载刘蕡犹下第，三湘贾谊未还官。丈夫本是刚肠者，对此呻吟泪已弹。\n\n","type":[]}
{"_id":{"$oid":"5b9a1c2e367d5c0f40d24774"},"title":"姑苏即事","dynasty":"元代","writer":"宋褧","content":"娃儿十五瘦腰肢，眼角红妆浅淡施。闻道阿娘将典却，揭帘催唤买燕支。\n\n","type":[]}
{"_id":{"$oid":"5b9a1c2e367d5c0f40d24775"},"title":"肚山漫兴 其一","dynasty":"清代","writer":"陈肇兴","content":"岁岁干戈里，争雄气未残。普天皆赤子，何地得贤官。\n\n海熟鱼虾贱，山空鼠雀寒。茫茫百川水，只手障狂澜。\n\n","type":[]}
{"_id":{"$oid":"5b9a1c2f367d5c0f40d24776"},"title":"送刘茂实赴连江丞二首 其一","dynasty":"宋代","writer":"许及之","content":"三山七闽右，千竹二松间。官地今为乐，官名丞更閒。\n\n离支明夏谷，格磔响秋山。收拾吟哦课，湘中寄一斑。\n\n","type":[]}
{"_id":{"$oid":"5b9a1c30367d5c0f40d24777"},"title":"黄菊二十首","dynasty":"宋代","writer":"史铸","content":"丛菊疏疏著短篱，重阳前后始盈枝。\n托根占得中央色，不比凡花儿女姿。","type":[]}
{"_id":{"$oid":"5b9a1c30367d5c0f40d24778"},"title":"奉同曾郎中题石瓮寺得嵌韵","dynasty":"唐代","writer":"王建","content":"寺门连内绕丹岩，下界云开数过帆。 \n 遥指上皇翻曲处，百官题字满西嵌。","type":[]}
{"_id":{"$oid":"5b9a1c30367d5c0f40d24779"},"title":"陈伯孺兄弟水明楼春宵听雨歌","dynasty":"明代","writer":"徐熥","content":"我家有斋名绿玉，斋前种得千竿竹。君家亦有水明楼，半亩方塘山影流。\n\n君频访我鳌山麓，我每寻君溪水曲。与君来往十年馀，到此楼中几回宿。\n\n今春买棹来相寻，峡江风起波涛深。楼中宾主黯相对，四山阴翳生淫霖。\n\n檐前坐听声声雨，聊把琴书供笑语。烛尽犹然兴未阑，诗成自觉心相许。\n\n潇潇风雨莫深愁，百尺楼中且暂留。凭君貌出巴山夜，一幅丹青当卧游。\n\n","type":[]}
{"_id":{"$oid":"5b9a1c30367d5c0f40d2477a"},"title":"赴大宁司理贽俞帅 其一","dynasty":"宋代","writer":"阳枋","content":"见说三关息虎貔，风高白帝卷旌旗。擎天砥柱瞿唐险，保蜀规模阵石奇。\n\n誓出祁山禽仲达，肯屯汉口学姜维。枕戈心事闻鸡起，未必閒眠听竹枝。\n\n","type":[]}
{"_id":{"$oid":"5b9a1c30367d5c0f40d2477b"},"title":"天雄道中 其二","dynasty":"明代","writer":"王世贞","content":"场中刈新谷，屋后晒软枣。儿女贪看客，群栖下相恼。\n\n","type":[]}
{"_id":{"$oid":"5b9a1c30367d5c0f40d2477c"},"title":"后秋兴八首辛丑二月初四日，夜宴述古堂，酒罢而作 其七","dynasty":"明代","writer":"钱谦益","content":"旄头摧灭岂人功，太白新占应月中。扫荡沈灰元夕火，吹残朔所早春风。\n\n揭空铙鼓催花白，搅海鱼龙避酒红。从此撑犁辞别号，也应飞盏贺天翁。\n\n","type":[]}
{"_id":{"$oid":"5b9a1c30367d5c0f40d2477d"},"title":"送杰老住仙游","dynasty":"宋代","writer":"唐士耻","content":"中庭可明月，况此方扬辉。\n霏谭隔千里，使我几忘归。","type":[]}
{"_id":{"$oid":"5b9a1c30367d5c0f40d2477e"},"title":"晦日","dynasty":"宋代","writer":"刘敞","content":"是月佳游胜，兹辰旧俗同。会须陶一醉，相与送诸穷。\n\n江柳参差绿，林花点染红。春期犹大半，作意竞东风。\n\n","type":[]}
{"_id":{"$oid":"5b9a1c30367d5c0f40d2477f"},"title":"雨沙","dynasty":"明代","writer":"张泰","content":"老鲲呼乾北溟水，烛龙衔火烧余滓。\n一片狂沙乘断飙，飞度江南数千里。\n谁言天上无行人，空中乱落车马尘。\n青皇严令禁不得，掩却人间明媚春。\n羲和想迷西崦路，午景徘徊愁作暮。\n鼎湖神后拟重来，鬼蚩妒口吹黄雾。\n阴气野霾韬百灵，烟埃眯眼花冥冥。\n海天月浪洗一夜，明朝水绿山还青。","type":[]}
{"_id":{"$oid":"5b9a1c31367d5c0f40d24780"},"title":"晚集江园会者五人黄叔鱼林平父黄文若刁黄叔与仆也以暝色带飞鸟为韵余得色字","dynasty":"宋代","writer":"周紫芝","content":"少小谋一邱，老大犹未得。幽园固佳处，入眼自叹息。\n\n赖此千载人，相逢共京国。追凉坐花阴，持杯饮湖色。\n\n斜阳入疏林，晚色忽复逼。忽忽行语离，两别遂南北。\n\n日落未可归，山高更须陟。佳会岂易逢，莼鲙不须忆。\n\n","type":[]}
{"_id":{"$oid":"5b9a1c31367d5c0f40d24781"},"title":"送张叔亨侍御巡按云南二首 其一","dynasty":"明代","writer":"程敏政","content":"才整朝簪拂岭岚，又骑骢马出滇南。足轻万里心何壮，法本三章老正谙。\n\n金齿儿童迎宪节，碧溪山水落诗函。归来便作经年约，远大功名是美谈。\n\n","type":[]}
{"_id":{"$oid":"5b9a1c31367d5c0f40d24782"},"title":"鹊巢","dynasty":"宋代","writer":"王洋","content":"今年结巢不近地，门户人言解知岁。\n了知积累功力劳，投伴鸤鸠无此智。\n闾里争如恶少年，不持弹射操空拳。\n挥巢取子尽居室，旁观禁止无由缘。\n父翔母噪力不加，小雏在手鸣楂楂。\n群儿不逞至若此，增巢不得安生涯。\n汉家春夏禁采捕，诏书非止行三辅。\n可怜科罪挂墙壁，国家禁绝非不预。\n郭居熙熙太古民，就令规巢不用嗔。\n同游馀啄不相害，海上鸥飞不避人。","type":[]}
{"_id":{"$oid":"5b9a1c31367d5c0f40d24783"},"title":"雪二首 其二","dynasty":"宋代","writer":"李石","content":"岁事频年恶，心知一饱难。只愁无此雪，得句不言寒。\n\n酒薄何妨圣，梅清合进官。老兵怜我意，赤脚唱平安。\n\n","type":[]}
{"_id":{"$oid":"5b9a1c31367d5c0f40d24784"},"title":"次韵汪宰见寄","dynasty":"宋代","writer":"方岳","content":"半世青灯眼欲昏，谁知曾亦望中原。\n雨荒塞草秋如洗，雪拥春蓑夜自温。\n宠辱易生分别想，是非政可鹘仑吞。\n不论茅屋锄犁外，但守平生六二坤。","type":[]}
{"_id":{"$oid":"5b9a1c31367d5c0f40d24785"},"title":"满江红 再汎南荡，晚花向残，以南吕宫旧谱歌之。","dynasty":"清代","writer":"郑文焯","content":"绀海文漪，荡不尽、花意万千。销魂又、断桥西堍，零落歌钿。\n\n白捲酒波双袖雪，绿浮诗梦一船山。听闹红深处玉箫沉，风露寒。\n\n秋灯外，柔橹边。载香去，放愁还。散袜罗馀绮，乱点蘋烟。\n\n吴网难收残霸局，越云犹作丽娃鬟。剩两三鸥迹，话芳尘，明镜閒。\n\n","type":[]}
{"_id":{"$oid":"5b9a1c31367d5c0f40d24786"},"title":"老野狐","dynasty":"宋代","writer":"李光","content":"变化形容似老儒，南来权作白髭须。祗应坐上无鹰犬，走作人间老野狐。\n\n","type":[]}
{"_id":{"$oid":"5b9a1c31367d5c0f40d24787"},"title":"早行寄田七","dynasty":"宋代","writer":"刘摰","content":"鞍马三更梦，江湖万里心。辨途听犬吠，占晓望横参。\n\n浩露濡衰鬓，微风动醉襟。输君正酣寝，鼾鼻沸雷音。\n\n","type":[]}
{"_id":{"$oid":"5b9a1c31367d5c0f40d24788"},"title":"乍归九首","dynasty":"宋代","writer":"刘克庄","content":"孚若如天马，轩昂不可羁。\n为贫疏饮客，因病出名姬。","type":[]}
{"_id":{"$oid":"5b9a1c31367d5c0f40d24789"},"title":"送陆山人华甫还吴中","dynasty":"明代","writer":"李英","content":"抱病怜君去，销魂不可言。飘然归茂苑，念我卧祇园。\n\n水国莼羹美，秋阴桂树繁。扁舟还有约，江上访柴门。\n\n","type":[]}
{"_id":{"$oid":"5b9a1c32367d5c0f40d2478a"},"title":"记杂画 □□□","dynasty":"宋代","writer":"刘克庄","content":"君耳污□□，□□□□湾。首阳落第二，前已有箕山。\n\n","type":[]}
{"_id":{"$oid":"5b9a1c32367d5c0f40d2478b"},"title":"郊居岁暮因书所怀","dynasty":"唐代","writer":"权德舆","content":"养拙方去諠，深居绝人事。返耕忘帝力，乐道疏代累。\n\n翛然衡茅下，便有江海意。宁知肉食尊，自觉儒衣贵。\n\n烟霜当暮节，水石多幽致。三径日闲安，千峰对深邃。\n\n策藜出村渡，岸帻寻古寺。月魄清夜琴，猿声警朝寐。\n\n地偏芝桂长，境胜烟霞异。独鸟带晴光，疏篁净寒翠。\n\n窗前风叶下，枕上溪云至。散发对农书，斋心看道记。\n\n清言覈名理，开卷穷精义。求誉观朵颐，危身陷芳饵。\n\n纷吾守孤直，世业常恐坠。就学缉韦编，铭心对欹器。\n\n元和畅万物，动植咸使遂。素履期不渝，永怀丘中志。\n\n","type":[]}
{"_id":{"$oid":"5b9a1c33367d5c0f40d2478c"},"title":"乙酉元日立春试笔时五十一","dynasty":"明代","writer":"倪谦","content":"年华荏苒鬓如银，甲子今朝过五旬。成化新正初改岁，大钧元日正回春。\n\n九原先垄关心切，千里乡山入梦频。只待河开便归去，江村耕钓老吾身。\n\n","type":[]}
{"_id":{"$oid":"5b9a1c33367d5c0f40d2478d"},"title":"赠邻居陈焕处士","dynasty":"宋代","writer":"张舜民","content":"福唐陈处士，与我对门居。\n生死一炉药，尘埃数箧书。\n但知尊有酒，莫叹食无鱼。\n若论浮生事，浮生事总虚。","type":[]}
{"_id":{"$oid":"5b9a1c33367d5c0f40d2478e"},"title":"诗（金陵黄进士梦遇台城故妓，自云今为吴神乐部）","dynasty":"唐代","writer":"故台城妓","content":"歌罢玉楼月，舞残金缕衣。匀钿收迸节，敛黛别重闱。 \n 网断蛛犹织，梁春燕不归。那堪回首处，江步野棠飞。","type":[]}
{"_id":{"$oid":"5b9a1c33367d5c0f40d2478f"},"title":"曾裘父寄二绝并呈审知一再次韵前以寄曾后寄","dynasty":"宋代","writer":"赵蕃","content":"向来共和有羊何，今见公才十倍过。\n可念此身如垢镜，要须著手为揩磨。","type":[]}
{"_id":{"$oid":"5b9a1c33367d5c0f40d24790"},"title":"归自须江泊舟于湖舟中书事","dynasty":"宋代","writer":"周紫芝","content":"一自胡尘起，飘零十载过。危情窘荆棘，老眼暗干戈。\n\n草草真聊尔，栖栖可奈何。功名麟阁晚，兴在鹿门多。\n\n避地依淮浦，伤心听楚歌。边烽明夕峤，戍鼓击寒波。\n\n江控曹公坞，山连冶父坡。凭高怀更远，吊古事应讹。\n\n久客横归棹，长年着短蓑。风高饱帆腹，潮稳转山阿。\n\n渐喜乡音似，还成醉脸酡。凄凉想茅屋，留滞厌江沱。\n\n井邑疏星火，津亭长薜萝。连樯自来往，坏壁本嵯峨。\n\n蜂目今何在，黄须迹巳磨。馀生能几屐，急景付飞梭。\n\n岁熟如堪隐，诗成可自哦。平生南亩愿，无地与婆娑。\n\n","type":[]}
{"_id":{"$oid":"5b9a1c33367d5c0f40d24791"},"title":"宫词 其十三","dynasty":"明代","writer":"江源","content":"寂静长门尽日封，傍人教妾强为容。不知宠辱都由命，只合深宫咏菲葑。\n\n","type":[]}
{"_id":{"$oid":"5b9a1c33367d5c0f40d24792"},"title":"次韵帅初浙西回及得新居三首 其一","dynasty":"宋代","writer":"陈著","content":"闻得胥江尚涨沙，往来虽便重嗟嗟。旧游怕说铜驼棘，遗曲难听玉树花。\n\n满目山川谁是客，无情天地若为家。栖栖又入西峰下，踏破山鞋几两麻。\n\n","type":[]}
{"_id":{"$oid":"5b9a1c33367d5c0f40d24793"},"title":"观瀑图","dynasty":"明代","writer":"陈颢","content":"碧落无尘秋气高，白云捲空如海涛。山人避俗事幽讨，眼明八极穷秋毫。\n\n就中匡庐有佳色，飞流倒泻三千尺。初惊白虹饮涧泉，又疑玉龙挂岩壁。\n\n万里长风吹不收，坐令毛骨寒飕飕。漆园傲吏去已远，长庚仙人今在不。\n\n我生素志亦丘壑，苦因笔砚相缠缚。何当卜邻如此图，听水看山一生乐。\n\n","type":[]}
{"_id":{"$oid":"5b9a1c34367d5c0f40d24794"},"title":"酒海吾饮器也","dynasty":"宋代","writer":"郭祥正","content":"红浪滔天玉海春，方壶有路可藏真。长鲸一吸桑田变，知是人间几岁人。\n\n","type":[]}
{"_id":{"$oid":"5b9a1c34367d5c0f40d24795"},"title":"晋阳怀古 其六 怀阳谏议","dynasty":"明代","writer":"何乔新","content":"晴壑凝黛色，寒溪漾澄流。眷昔阳谏议，韬光此夷犹。\n\n贤声彻黼座，徵诏来林丘。遂辞鹿豕群，去与鹓鹭游。\n\n谓公当謇謇，而公但悠悠。青蝇忽止藩，贤相投荒陬。\n\n公乃叩阁争，累疏不自休。精忠贯皎日，劲气凌清秋。\n\n白麻不果降，憸佞恚且羞。公殁数百载，士风日以偷。\n\n旖旎荃与蕙，兹焉化为茅。朝阳无鸣凤，立仗多骅骝。\n\n思公不可见，怅然抱孤忧。\n\n","type":[]}
{"_id":{"$oid":"5b9a1c34367d5c0f40d24796"},"title":"田园吟","dynasty":"宋代","writer":"戴复古","content":"自古田园活计长，醉敲牛角取宫商。催耕啼后新秧绿，锻磨鸣时大麦黄。\n\n桐树著花茶户富，梅林无实秫田荒。狂夫本是农家子，抛却一犁游四方。\n\n","type":[]}
{"_id":{"$oid":"5b9a1c34367d5c0f40d24797"},"title":"和陶彭泽归田园居 其一","dynasty":"明代","writer":"童轩","content":"归来寡人事，被褐游青山。芳草满径生，又阅新岁年。\n\n云飞返层岩，鱼跃当深渊。长松夹幽户，新秫垂高田。\n\n俯仰自无愧，笑傲林壑间。数卷积案头，一觞倒花前。\n\n飞飞布谷鸟，蔼蔼桑树烟。红尘绝外想，白雪任盈颠。\n\n贫穷岂不念，栖迟有馀闲。清风北窗来，聊复乐自然。\n\n","type":[]}
{"_id":{"$oid":"5b9a1c34367d5c0f40d24798"},"title":"六月廿日永昌病卧","dynasty":"明代","writer":"杨慎","content":"凉风却暑换秋清，滇国星回旧有名。巳把跳虫秉炎火，又驱白鸟静雷声。\n\n老夫病眼浑无睡，四壁鼾吟胜打更。\n\n","type":[]}
{"_id":{"$oid":"5b9a1c34367d5c0f40d24799"},"title":"阮师旦希圣彻垣开轩而东湖仙亭射的诸山如在掌上予为之名曰新轩盖取景物变态新新无穷之义赋十绝句 其六","dynasty":"宋代","writer":"郭祥正","content":"一湖绿水当窗净，百里青山卷箔开。只恐夕阳催客去，不嫌幽鸟趁人来。\n\n","type":[]}
{"_id":{"$oid":"5b9a1c34367d5c0f40d2479a"},"title":"水龙吟","dynasty":"宋代","writer":"汪莘","content":"当年剪彩垂髫，超然便欲为仙去。世间俗状，人心狡计，不堪同住。\n\n每坐空山，独临古涧，神闲意寓。想瀛洲鸡犬，蓬莱猿鹤，应怅望，门前路。\n\n自昔侯王将相，几番成、落花飞絮。仰天醉眼，兴云妙手，年华迟暮。\n\n长揖烟尘，静朝日月，谁知幽素。正风清麟背，星垂海角，晓钟初寤。\n\n","type":[]}
{"_id":{"$oid":"5b9a1c34367d5c0f40d2479b"},"title":"织女虫","dynasty":"宋代","writer":"黄大受","content":"灏气逼星河，佳期匝眼过。\n草间闻织急，天上想寒多。\n烛里颦挑锦，边头冷枕戈。\n终宵弄机杼，柰此月明何。","type":[]}
{"_id":{"$oid":"5b9a1c34367d5c0f40d2479c"},"title":"寒梅赓韵寄友人姜贵宪 其一","dynasty":"明代","writer":"李贤（原德）","content":"松篁为友自相亲，弄月迎风楚水滨。数点嫩含窗外雪，一枝香散岭头春。\n\n寒分酒力传杯满，清挹吟怀得句新。盛世终需调鼎具，遭时岂必竟无因。\n\n","type":[]}
{"_id":{"$oid":"5b9a1c34367d5c0f40d2479d"},"title":"叹古人读书二首 其二","dynasty":"明代","writer":"胡居仁","content":"刺股悬梁枉自勤，岂知心在检其身。只因未遇程夫子，苦杀当年多少人。\n\n","type":[]}
{"_id":{"$oid":"5b9a1c35367d5c0f40d2479e"},"title":"次韵题澹山岩","dynasty":"宋代","writer":"释德洪","content":"华屋张灯展画屏，当年纤手指岩扃。宦游那料重湖隔，醉里空惊叠嶂青。\n\n绣口词章人复见，笔华声价梦通灵。诗成独立西风晚，满眼归心插羽翎。\n\n","type":[]}
{"_id":{"$oid":"5b9a1c35367d5c0f40d2479f"},"title":"【双调】夜行船_酒病花愁何","dynasty":"元代","writer":"马致远","content":"酒病花愁何日彻，劣冤家省可里随斜。见气顺的心疼，脾和的眼热，休没前程外人行言说。\n\n【幺】但有半米儿亏伊天觑者，图个甚意断恩绝。你既不弃旧怜新，休想我等闲心趄，合受这场抛撇。\n\n【鸳鸯煞】据他有魂灵宜赛多情社，俺心合受这相思业。牵惹情杯，愁恨千叠，唱道但得半米儿有担擎底九千纸教天赦。怕有半米儿心别，教不出的房门化做血。\n\n","type":[]}
{"_id":{"$oid":"5b9a1c36367d5c0f40d247a0"},"title":"读义山诗","dynasty":"近代","writer":"黄浚","content":"中原屠解困强兵，走马长楸叹此生。隐诀上清怜小谪，沧波下苑托新盟。\n\n所哀轻幰长无道，常恐非烟画不成。愿乞西帘闲抱日，微吟君句伴天明。\n\n","type":[]}
{"_id":{"$oid":"5b9a1c36367d5c0f40d247a1"},"title":"自述","dynasty":"宋代","writer":"陆游","content":"意望天公本自廉，甘餐美睡偶容兼。\n一生忧患如山重，此日安闲抵蜜甜。\n拙宦虽无齐虏舌，早归亦免楚人钳。\n但余一味疏慵在，储药千斤未易砭。","type":[]}
{"_id":{"$oid":"5b9a1c36367d5c0f40d247a2"},"title":"晚泊鸭栏矶","dynasty":"清代","writer":"俞明震","content":"一灯红起寒流外，身世无端接混茫。不信星辰随地转，独怜鸿雁入天荒。\n\n雄风作势吞云梦，清角流哀下岳阳。远望低吟总无奈，中原落日即沧桑。\n\n","type":[]}
{"_id":{"$oid":"5b9a1c36367d5c0f40d247a3"},"title":"苏幕遮","dynasty":"清代","writer":"吴藻","content":"曲栏干，深院宇。依旧春来，依旧春来去。一片残红无著处。\n\n绿遍天涯，绿遍天涯树。\n\n柳花飞，萍叶聚。梅子黄时，梅子黄时雨。小令翻香词太絮。\n\n句句愁人，句句愁人语。\n\n","type":[]}
{"_id":{"$oid":"5b9a1c36367d5c0f40d247a4"},"title":"喜收知旧书，复畏答，书二绝","dynasty":"宋代","writer":"范成大","content":"强裁尺互答相思，两目眵昏腕力疲。\n牵率老夫令至此，门前犹说报书迟。","type":[]}
{"_id":{"$oid":"5b9a1c36367d5c0f40d247a5"},"title":"题刘知宫愚圃三首 其二","dynasty":"宋代","writer":"王炎","content":"不羡苏秦六印，不贪范蠡千金。身住神仙窟宅，当无一点机心。\n\n","type":[]}
{"_id":{"$oid":"5b9a1c36367d5c0f40d247a6"},"title":"丛祠梅","dynasty":"明代","writer":"夏鍭","content":"乱石托孤根，群槎避清芬。空山人不到，花照玉晨君。\n\n","type":[]}
{"_id":{"$oid":"5b9a1c36367d5c0f40d247a7"},"title":"风入松·清明日雨，用介民韵","dynasty":"近代","writer":"王用宾","content":"疾风寒雨过清明。迁客若为情。哀时再写江南赋，怕文章、老更无成。\n\n柳线牵愁曼舞，桐花破冻狂生。\n\n欲携柑酒听黄莺。烟雾锁空庭。何当尽卷顽云去，咄嗟间、野净天晴。\n\n遮莫燥红飞散，依然湿翠争荣。\n\n","type":[]}
{"_id":{"$oid":"5b9a1c37367d5c0f40d247a8"},"title":"和子瞻戏书伯时画好头赤","dynasty":"宋代","writer":"黄庭坚","content":"李侯画骨不画肉，笔下马生如破竹。\n秦驹虽入天仗图，犹恐真龙在空谷。\n精神权奇汗沟赤，有头赤乌能逐日。\n安得身为汉都护，三十六城看历历。","type":[]}
{"_id":{"$oid":"5b9a1c37367d5c0f40d247a9"},"title":"客中闻攻石内兄死耗","dynasty":"近代","writer":"黄福基","content":"冷雨涩穷檐，叩门来不速。跫然喜乡音，启口眉忽蹙。\n\n初闻语吐吞，惊疑诘反覆。岂期平生欢，死别摧我腹。\n\n君丛骨肉悲，世乱又相促。后死命如丝，而君梦已觉。\n\n抽身江海归，语我天地窄。山居抗群嚣，流靡见崖脊。\n\n我曾避蛙黾，憩子藏山宅。撷茗及春晴，敲诗竟秋夕。\n\n夷险两置之，与子适其适。杪秋别子行，舍我竟长隔。\n\n岩阿不得归，即归岂如昔。痛逝行自念，魂摇短檠碧。\n\n","type":[]}
{"_id":{"$oid":"5b9a1c37367d5c0f40d247aa"},"title":"鹧鸪天 纪所见","dynasty":"清代","writer":"戴延介","content":"一树黄梅亚阁东。梅边人影隐房栊。翠禽小语银蟾澹，午夜帘开不为风。\n\n香乍灺，漏初终。炉明鸂鶒被池红。相思吹入冬郎梦，融提春心似酒浓。\n\n","type":[]}
{"_id":{"$oid":"5b9a1c37367d5c0f40d247ab"},"title":"雨后对月怀斯远","dynasty":"宋代","writer":"赵蕃","content":"旱后虽逢月，方忧未觉佳。\n雨余当委照，此趣熟能加。\n更觉湖边宅，遥知海上槎。\n绝嗟同味少，莫遣寸心遐。","type":[]}
{"_id":{"$oid":"5b9a1c37367d5c0f40d247ac"},"title":"送王洪德入蜀","dynasty":"明代","writer":"王廷陈","content":"落落幽并客，栖栖荆楚颜。遥知问卜去，或是泛槎还。\n\n云雨经三峡，风烟犯百蛮。看君壮游志，去矣杳难攀。\n\n","type":[]}
{"_id":{"$oid":"5b9a1c37367d5c0f40d247ad"},"title":"三月十一日，遣家人还舍奉侍，值雨。十四日，值晴作","dynasty":"元代","writer":"范梈","content":"具船闻解缆，想象系朝昏。到日初收雨，沿流定达村。\n\n初生南涧藻，好近北堂萱。载感飘零意，清江是故园。\n\n","type":[]}
{"_id":{"$oid":"5b9a1c37367d5c0f40d247ae"},"title":"客舟两月王春又一矣而凉雱不已诗以懊之 其二","dynasty":"明代","writer":"郭之奇","content":"试借莺花慰客心，羁情犹自费搜寻。玄冥即便欺春软，平白时光尽夺侵。\n\n","type":[]}
{"_id":{"$oid":"5b9a1c37367d5c0f40d247af"},"title":"齐天乐 蓟门寒食","dynasty":"元代","writer":"朱晞颜","content":"青烟一夜传宫烛，朝来管弦都试。宝扇传歌，银瓶索酒，柳下骄骢曾系。\n\n怜红妩翠。任栲栳量珠，伴春俱醉。不道无情，花残春老顿容易。\n\n人生几何适意，甚前时风度，今番情味。楚褐凝尘，涛笺封泪，愁在断鸿声里。\n\n情丝恨绮。尽付与风檐，燕儿论理。不似流红，解随东去水。\n\n","type":[]}
{"_id":{"$oid":"5b9a1c37367d5c0f40d247b0"},"title":"观迎春四首 其二","dynasty":"明代","writer":"卢龙云","content":"东郊淑气接长干，帝里春还万户欢。几向寒梅问消息，今朝得与众同看。\n\n","type":[]}
{"_id":{"$oid":"5b9a1c37367d5c0f40d247b1"},"title":"禅人并化主写真求赞 其一七○","dynasty":"宋代","writer":"释正觉","content":"妙处难传，明明像先。光凝雪月，秋连水天。百亿分身随应事，更嫌何处不周旋。\n\n","type":[]}
{"_id":{"$oid":"5b9a1c38367d5c0f40d247b2"},"title":"别霍子勉衷召补鄞尹四首 其三","dynasty":"明代","writer":"庞嵩","content":"玉河夙泂酌，天关叩堂室。鄞水文献邦，天真浚源窟。\n\n大道不尔孤，同心应超忽。\n\n","type":[]}
{"_id":{"$oid":"5b9a1c38367d5c0f40d247b3"},"title":"和余汝霖雪七绝 其二","dynasty":"宋代","writer":"胡寅","content":"虽无谐谑去相携，且乏舆梁济涉溪。之子惠然须痛饮，醉眠应梦镇帏犀。\n\n","type":[]}
{"_id":{"$oid":"5b9a1c39367d5c0f40d247b4"},"title":"月夜听琴偶作","dynasty":"明代","writer":"童轩","content":"空山明月夜，有客坐弦琴。细把清商调，弹成太古音。\n\n花深胡燕语，木落楚猿吟。此意钟期解，寥寥千载心。\n\n","type":[]}
{"_id":{"$oid":"5b9a1c39367d5c0f40d247b5"},"title":"答太原从军杨员外送别","dynasty":"唐代","writer":"马戴","content":"君将海月珮，赠之光我行。见知言不浅，怀报意非轻。 \n 反照临岐思，中年未达情。河梁人送别，秋汉雁相鸣。 \n 衰柳摇边吹，寒云冒古城。西游还献赋，应许托平生。","type":[]}
{"_id":{"$oid":"5b9a1c39367d5c0f40d247b6"},"title":"塞上四首 其四","dynasty":"金朝","writer":"赵秉文","content":"树霭连山郭，林烟接塞垣。断崖悬屋势，涨水没沙痕。\n\n烽火云间戍，牛羊岭外村。太平闲檄手，文字付清樽。\n\n","type":[]}
{"_id":{"$oid":"5b9a1c39367d5c0f40d247b7"},"title":"云门俱字","dynasty":"宋代","writer":"释重顯","content":"百草头，何太极，\n重与禅徒下锥刺。云门俱字好参详，\n雪峰辊毬亦端的。黛非青兮蓝一色，\n辰锦砂兮敢言赤。紫罗帐里有真珠，\n曹溪路上生荆棘。还会麽，\n此时若不究根源，直向当来问弥勒。","type":[]}
{"_id":{"$oid":"5b9a1c39367d5c0f40d247b8"},"title":"过李氏澹塘别墅","dynasty":"宋代","writer":"沈辽","content":"渊明昔已爱吾庐，我亦悁悁忆故居。君有东皋千束稻，山前更望澹塘湖。\n\n","type":[]}
{"_id":{"$oid":"5b9a1c39367d5c0f40d247b9"},"title":"泗上奉送相公","dynasty":"唐代","writer":"赵嘏","content":"语堪铭座默含春，西汉公卿绝比伦。 \n 今日抱辕留不得，欲挥双涕学舒人。","type":[]}
{"_id":{"$oid":"5b9a1c39367d5c0f40d247ba"},"title":"过刘村江","dynasty":"宋代","writer":"杨万里","content":"波走痕痕日，江呈岸岸秋。\n清流堪数石，浅涉不须舟。\n野菊知何喜，迎风舞未休。\n归涂愁欲暮，未暮我何愁。","type":[]}
{"_id":{"$oid":"5b9a1c39367d5c0f40d247bb"},"title":"恭奉皇太后幸避暑山庄晓秋启驾 其二","dynasty":"清代","writer":"弘历","content":"诸部行将奉属车，岩关古北是门闾。朝家武备超千古，顾语儿孙慎守诸。\n\n","type":[]}
{"_id":{"$oid":"5b9a1c3a367d5c0f40d247bc"},"title":"次韵和寄","dynasty":"宋代","writer":"刘敞","content":"讲业儒林璧水开，望亲云下想徘徊。平原日暖歌鸰在，横陇风高听雁来。\n\n隐几郡斋閒主诺，荐羞家府乐循陔。何时乞得归宁告，对袭班衣捧庆杯。\n\n","type":[]}
{"_id":{"$oid":"5b9a1c3a367d5c0f40d247bd"},"title":"眉州燕游杂咏十首 其六 起文堂","dynasty":"宋代","writer":"晁公溯","content":"天地有万籁，中存韶濩音。斯文未尝废，但见古犹今。\n\n","type":[]}
{"_id":{"$oid":"5b9a1c3a367d5c0f40d247be"},"title":"李皋试诗","dynasty":"唐代","writer":"何仲举","content":"似玉来投狱，抛家去就枷。可怜两片木，夹却一枝花。","type":[]}
{"_id":{"$oid":"5b9a1c3a367d5c0f40d247bf"},"title":"论项","dynasty":"宋代","writer":"贾似道","content":"青项堆青钿，白毛根闪青。\n朱砂火盆底，桃皮等类形。\n白腐冬瓜大，宽臊垒起星。\n毛丁有，入手不当轻。","type":[]}
{"_id":{"$oid":"5b9a1c3a367d5c0f40d247c0"},"title":"梦横塘·替卢梦邯赞府蕉窗忆梦图","dynasty":"清代","writer":"杨葆光","content":"乱蛩如絮，旧燕来窥，个侬心事犹昔。嫩绿芭蕉，卷不尽、新愁盈尺。\n\n被恋余熏，袜留纤影，客怀空积。道云和再鼓，曲罢人遥，窗前雨，声声滴。\n\n君家有个卢生，在邯郸道上，一枕轻掷。省识家风，偏又阅、蓟燕陈迹。\n\n只须向、炉边醉到，使者氤氲更谁觅。此境迷离，耐人寻味，问何时醒得。\n\n","type":[]}
{"_id":{"$oid":"5b9a1c3a367d5c0f40d247c1"},"title":"到农家","dynasty":"宋代","writer":"赵汝燧","content":"难得官人到，茅檐且驻车。自携锄掘笋，更取网求鱼。\n\n一媪来斟酒，诸童竞挽裾。须臾对吾泣，科役苦追胥。\n\n","type":[]}
{"_id":{"$oid":"5b9a1c3a367d5c0f40d247c2"},"title":"哀鸿嗷","dynasty":"清代","writer":"黄益增","content":"官家饭肉丘陇积，玉渍珠膏污瓴甓。长廊江海深百尺，后门永闭前门辟。\n\n日曝雨淋走阛阛，抛砖击石血流臂。无人识得歌哭意，鹅眼线环不忍弃。\n\n有时晴翻眦裂匮，头掷形色不及嗟来食。于戏！天昏地塞云蒙蒙，刀矛戈戟殷血红。\n\n鸷鸟饥鹰出樊笼，此辈嗷嗷尚哀鸿。君不见江南江北气郁郁，爨灶生蛙狐狸搰，朱门大厦无人乞。\n\n又不见桃武前年虏火焚，取金攫帛如家人，钱船万斛沈江津。\n\n","type":[]}
{"_id":{"$oid":"5b9a1c3a367d5c0f40d247c3"},"title":"憩连岭店","dynasty":"宋代","writer":"杨万里","content":"此馆初明眼，前山正接眉。\n热嫌连日甚，凉惜两朝迟。\n雨竹何其重，风鸥不自持。\n庭闱犹百里，早已豁愁思。","type":[]}
{"_id":{"$oid":"5b9a1c3a367d5c0f40d247c4"},"title":"王右军稚恭","dynasty":"宋代","writer":"米芾","content":"混沌破，龙蛇出。大荒子，鼓神物。纵变怪，造恍忽。起洪水，稽天骨。\n\n大道惊，戮狂勃。时蛰引，无惮率。神禹符，镇罅窟。\n\n","type":[]}
{"_id":{"$oid":"5b9a1c3a367d5c0f40d247c5"},"title":"隋宫","dynasty":"明代","writer":"陈子升","content":"浪结同心嗣太平，一朝閒梦决东征。红颜泣尽宫谁守，白骨流多殿自行。\n\n仙李根深摇柳色，后庭花谢到芜城。横波若久留人住，还望江南无限情。\n\n","type":[]}
{"_id":{"$oid":"5b9a1c3b367d5c0f40d247c6"},"title":"五弟新卜园居余笑曰柰物力不敷何社中遂以为韵作诗嘲之仍限四章各四韵 其一","dynasty":"明代","writer":"袁宏道","content":"斫红裁粉竽，作意缀春物。长短称身难，贫儿贷朱绂。\n\n百畹贮虚空，买破秋烟郁。莫似杂花林，卜庵典古佛。\n\n","type":[]}
{"_id":{"$oid":"5b9a1c3b367d5c0f40d247c7"},"title":"句","dynasty":"宋代","writer":"杜耒","content":"不画涪翁画李翁。","type":[]}
{"_id":{"$oid":"5b9a1c3b367d5c0f40d247c8"},"title":"塞下曲二首 其二","dynasty":"明代","writer":"王恭","content":"登埤望烽火，落日烟尘紫。百战久不归，空闺泪如水。\n\n汉兵十万馀，尽没长城死。城下有精灵，啾啾月明里。\n\n","type":[]}
{"_id":{"$oid":"5b9a1c3b367d5c0f40d247c9"},"title":"题庐山瀑布图","dynasty":"明代","writer":"蒲庵禅师","content":"庐山瀑布天下闻，白河倒泻千丈云。\n长风吼石吹不断，一洗浩劫消尘氛。\n我昔浔阳看五老，探湫直上青龙夌。\n六月飞涛喷雨来，洒作冰花满晴昊。\n是时谪仙邀我锦叠屏，山瓢共酌夸中氵霝。\n冷光直疑山骨裂，清味不作蛟涎腥。\n尔来漫游身已倦，归老芝岩寄淮甸。\n枕流三峡杳莫期，高寒每向图中见。\n可怜问津之子徒纷纭，高深谁得穷真源。\n大千溟渤敛一滴，污潢绝港焉足论。\n我知山中有泉无若此，便欲临渊弄清泚。\n是非不到烟萝关，两耳尘空何必洗。","type":[]}
{"_id":{"$oid":"5b9a1c3c367d5c0f40d247ca"},"title":"展江亭海棠四首 其四","dynasty":"宋代","writer":"韩维","content":"人避寒风与暖曦，年年长此探花期。如今太守尤珍爱，只许官娃带一枝。\n\n","type":[]}
{"_id":{"$oid":"5b9a1c3c367d5c0f40d247cb"},"title":"次韵东坡上元扈从三绝","dynasty":"宋代","writer":"秦观","content":"赭黄繖底望龙章，不断惟闻蜡炬香。\n一片韶音归复道，重瞳左右列英皇。","type":[]}
{"_id":{"$oid":"5b9a1c3c367d5c0f40d247cc"},"title":"梦中和句","dynasty":"唐代","writer":"任玠","content":"故国路遥归去来，春风天远望不尽。\n\n","type":[]}
{"_id":{"$oid":"5b9a1c3c367d5c0f40d247cd"},"title":"泉州南郭二首","dynasty":"宋代","writer":"刘克庄","content":"闽人务本亦知书，若不耕樵必业儒。\n惟有桐城南郭外，朝为原宪莫陶朱。","type":[]}
{"_id":{"$oid":"5b9a1c3c367d5c0f40d247ce"},"title":"冬日怀竟陵管氏梅桥四首 其三","dynasty":"宋代","writer":"张耒","content":"他日华陵迹已陈，嘉辰怀旧一销魂。小园幽径谁相念，应有新梅觅故人。\n\n","type":[]}
{"_id":{"$oid":"5b9a1c3c367d5c0f40d247cf"},"title":"池上","dynasty":"宋代","writer":"释智圆","content":"沤生复沤灭，水湿元无异。\n尽日倚栏看，无人知此意。","type":[]}
{"_id":{"$oid":"5b9a1c3d367d5c0f40d247d0"},"title":"舟过当涂","dynasty":"宋代","writer":"彭汝砺","content":"悠悠章江柁，复自姑孰北。此身与此水，日夜俱无息。\n\n关关林中鸟，软语如相识。杨柳枝叶长，青青祇如昔。\n\n惟予鬓间发，种种添新白。开尊泛溪水，宛转随山色。\n\n四方本予志，夷险非我恻。挂帆出长江，万里追鹏翼。\n\n","type":[]}
{"_id":{"$oid":"5b9a1c3d367d5c0f40d247d1"},"title":"玉女迎春慢","dynasty":"清代","writer":"汪东","content":"高阁凌虚，烟霏宿、寂寂回廊深处。十丈幡竿自舞。\n\n几簇金铃丛语。连宵风苦。便自恐、一春迟误。花开花落，回忆去年，嘉会堪数。\n\n飞来粉蝶轻盈，如寻旧约，绿阴低护。未识芜园野景，尽作瑶台碧柱。\n\n倦游情绪。任逐渐、看花成雾。倚枕閒停，错落数声钟度。\n\n","type":[]}
{"_id":{"$oid":"5b9a1c3d367d5c0f40d247d2"},"title":"闺怨一百二十首 其五十三","dynasty":"明代","writer":"孙蕡","content":"新愁旧恨积如林，欲诉还羞复不禁。安得越禽秦吉了，替人终日道劳心。\n\n","type":[]}
{"_id":{"$oid":"5b9a1c3d367d5c0f40d247d3"},"title":"诗","dynasty":"魏晋","writer":"曹丕","content":"蜘蛛网户牖。\n野草当阶生。","type":[]}
{"_id":{"$oid":"5b9a1c3d367d5c0f40d247d4"},"title":"十二文","dynasty":"明代","writer":"释函是","content":"荒原人影寂，孤雁不堪闻。惟有一枝秀，乘风寄白云。\n\n黄尘初夜静，素色晓霜芬。珍重冰棱意，前山日未昕。\n\n","type":[]}
{"_id":{"$oid":"5b9a1c3d367d5c0f40d247d5"},"title":"梦中感遇","dynasty":"近代","writer":"傅子馀","content":"资生无术尚差池，百感都从枕上支。一梦略知春色减，孤芳宁恨夕阳迟。\n\n人于久别相逢处，天在将阴未雨时。强欲与言今日意，寂寥天地更何之。\n\n","type":[]}
{"_id":{"$oid":"5b9a1c3d367d5c0f40d247d6"},"title":"下岩寺二首 其一","dynasty":"宋代","writer":"喻汝砺","content":"径向山腰转，门从水面开。片云岩下宿，一钵朔方来。\n\n落日鸟冲树，轻云花覆苔。惟应荔枝熟，时蹑白云回。\n\n","type":[]}
{"_id":{"$oid":"5b9a1c3d367d5c0f40d247d7"},"title":"贤者之孝二百四十首·何蕃","dynasty":"宋代","writer":"林同","content":"五载莫归省，双亲孰问安。\n固云亲有命，不谓我何颜。","type":[]}
{"_id":{"$oid":"5b9a1c3d367d5c0f40d247d8"},"title":"送陆伯顺年兄","dynasty":"明代","writer":"范景文","content":"王师张挞伐，四处大徵兵。枵腹焉能战，所忧在呼庚。\n\n中帑不可问，何贵举朝争。便宜取济事，古人亦有行。\n\n金花数十万，三军色肉生。矫诏非无罪，久矣权重轻。\n\n圣怒原不测，严谴翻为荣。岂其爱阿堵，想为尊朝廷。\n\n外人那得知，微意恐不明。未免损圣德，成我臣子名。\n\n此处应介介，君何以为情。\n\n","type":[]}
{"_id":{"$oid":"5b9a1c3d367d5c0f40d247d9"},"title":"绝句四首 其二","dynasty":"宋代","writer":"陈师道","content":"芒鞋竹杖最关身，散发披衣不待人。三两作邻堪共活，五千插架未为贫。\n\n","type":[]}
{"_id":{"$oid":"5b9a1c3e367d5c0f40d247da"},"title":"偈颂一百零二首 其九十二","dynasty":"宋代","writer":"释绍昙","content":"庄上吃油糍，鬼精魂罢休拈弄。雁影沉寒水，穷伎俩何用施呈。\n\n虽云博饭栽田，何似归堂向火，静悄悄，暖烘烘。不劳共话无宾主，衲被蒙头万境空，死水何曾有活龙。\n\n","type":[]}
{"_id":{"$oid":"5b9a1c3e367d5c0f40d247db"},"title":"灵照女赞","dynasty":"宋代","writer":"释法薰","content":"恶种草，行冤家。\n笊篱定价，分文不差。\n末梢犹尀耐，机先不让爷。","type":[]}
{"_id":{"$oid":"5b9a1c3e367d5c0f40d247dc"},"title":"椒轩","dynasty":"明代","writer":"何景明","content":"春开轩地引红椒，锦树西江望不遥。当户疏帘看结实，背冈茅屋忆行条。\n\n","type":[]}
{"_id":{"$oid":"5b9a1c3e367d5c0f40d247dd"},"title":"五更","dynasty":"宋代","writer":"张耒","content":"岁事先教蟋蟀催，暮云楼阙殷轻雷。\n五更庭叶惊残梦，知有清秋犯雨来。","type":[]}
{"_id":{"$oid":"5b9a1c3e367d5c0f40d247de"},"title":"临江仙·夏初，喜得方君璧香港来书","dynasty":"近代","writer":"龙榆生","content":"留得馀生惟自愧，泪痕终古长新。几人相忆见情亲。\n\n西州门外路，悽断故时春。\n\n青鸟为传归信早，开缄喜及芳辰。蔷薇谢后草如茵。\n\n画图辉禹域，珍重有为身。\n\n","type":[]}
{"_id":{"$oid":"5b9a1c3f367d5c0f40d247df"},"title":"过段平章墓","dynasty":"明代","writer":"冯诚","content":"田横五百剑孤身，转眼关山半委尘。白阙玉楼招客记，南滇彩璧说诗人。\n\n苍山夜黑云遮月，金马天寒鸟怨春。共说平章迷绣幕，至今应乐水声频。\n\n","type":[]}
{"_id":{"$oid":"5b9a1c3f367d5c0f40d247e0"},"title":"赠远","dynasty":"明代","writer":"屈大均","content":"美人如花飞，玉佩冰绡衣。长风吹欲堕，揽带前相持。\n\n问子游何处，笑含碧云姿。言我华阳来，将从勾曲栖。\n\n麻姑久相待，去去与我辞。语卿且莫辞，我有芙蓉池。\n\n鸳鸯戏碧叶，翡翠巢金枝。愿将天上月，长照双蛾眉。\n\n","type":[]}
{"_id":{"$oid":"5b9a1c3f367d5c0f40d247e1"},"title":"无题","dynasty":"明代","writer":"王彦泓","content":"不合将才赋宓妃，烹阿安敢怨燃箕。豢龙谁氏能烧燕，畜鸭何人肯饭狸。\n\n岂惮谗唇工贝锦，尚甘诗骨堕泥犁。明珠海底终探取，莫间骊龙有睡时。\n\n","type":[]}
{"_id":{"$oid":"5b9a1c3f367d5c0f40d247e2"},"title":"谢宣赐御草书急就章并朱邸旧集歌","dynasty":"宋代","writer":"王禹偁","content":"臣闻伏羲画卦朴且淳，苍颉迼字初有文。\n大篆小篆八分体，楷隶章草何纷纭。\n因兹八法各有要，遂使六艺区以分。\n其中最难惟草圣，玄妙功夫自天性。\n又闻关雎本王化，四始洋洋风化下。\n比兴赋颂六义分，乃有变风兼变雅。\n仲尼删後屈平作，郢客李陵斗名价。\n古来诗道难得人，其唱弥高和弥寡。\n如今草圣与雅言，尽在吾皇万机暇。\n元年十月近乾明，崇文院静寒霜晴。\n直庐日午雠书罢，闲曳朱衣遶砌行。\n中使传宣来上界，忙把鱼须下阶拜。\n宝函钿轴光陆离，御札文书御制诗。\n折腰汗流魄骇聊一窥。\n急就章，何纵横，\n蓝田种玉苗初成。雪花洒破烟岚壁，\n黑云漏出天汉星。乍似鲛人泣下珠无数，\n错落晶荧满盘贮。又似大鲸吞尽沧海波，\n查牙露出珊瑚树。朱邸集，\n何清奇，仙风撼动琼林枝。\n汉皇休道白云句，穆满虚吟黄竹诗。\n乍似三春直上伯阳台，熙熙物华当眼开。\n又似十洲夜伴王母宴，鸶歌凤吟次第来。\n小臣再拜受一轴，捣纸抄诗抄未足。\n焚香朝向天日看，执简夜对星辰读。\n臣见高宗飞帛亦有名，笛迹往往颁公卿。\n所得不过三五字，当时臣子犹为荣。\n又见玄宗诗什颇留意，吟咏时时成御制。\n属和止于一两篇，至今史册犹为贵。\n若徵往事比明时，万分之一徒尔为。\n未如我四十三纸圣人作，一百二章天子诗。\n永为家宝藏书箧，岂让西方贝多叶。\n且教世世传子孙，长与皇家作臣妾。","type":[]}
{"_id":{"$oid":"5b9a1c3f367d5c0f40d247e3"},"title":"相见欢 其一 寄国武","dynasty":"近代","writer":"单人耘","content":"而今咫尺非遥，旧江皋。一夜秋来红叶又萧萧。\n\n山阳酒，经纶手，忆迢迢。起弄霜天明瑟月轮高。\n\n","type":[]}
{"_id":{"$oid":"5b9a1c40367d5c0f40d247e4"},"title":"秋水 读湖海楼词","dynasty":"近代","writer":"沈轶刘","content":"消尽半生湖海疹。酒悲起，红箫喷。奈茶花未髓，古烟谁爨，只剩与、苦捣珊瑚盈寸。\n\n爇锦菊、空余短烬。豪泻哀丝，凭铸就、竹山孤愤。心事旧家阑楯。\n\n老怀长绝，故园樱笋。恁庾郎萧瑟，鬓边词赋，尽孤负、席畔南朝金粉。\n\n但醉倒青楼休问。放却颠狂，还看取、梦里须眉齐奋。\n\n","type":[]}
{"_id":{"$oid":"5b9a1c40367d5c0f40d247e5"},"title":"闻夫子将回驻西安书寄","dynasty":"清代","writer":"张印","content":"戎马问关未了期，一春如梦耐人思。唐陵西去吹沙暗，秦岭东回出雾迟。\n\n诗句会成穷事业，年光几换旧须眉。归来看取青尊在，留意公馀话片时。\n\n","type":[]}
{"_id":{"$oid":"5b9a1c40367d5c0f40d247e6"},"title":"承天潜师画赞","dynasty":"宋代","writer":"林之奇","content":"金刚圈裹翻身过，栗棘蓬莱满口吞。\n领得杨岐端的句，却嫌蒸饼大餫饨。","type":[]}
{"_id":{"$oid":"5b9a1c40367d5c0f40d247e7"},"title":"皇后阁端午贴子词五首 其四","dynasty":"宋代","writer":"真德秀","content":"水晶帘捲午风轻，万壑清寒凌室冰。閒奏薰弦思解愠，肯教人世独炎蒸。\n\n","type":[]}
{"_id":{"$oid":"5b9a1c40367d5c0f40d247e8"},"title":"浣溪沙 春闺","dynasty":"明代","writer":"沈宜修","content":"淡薄轻阴拾翠天。细腰柔似柳飞绵。吹箫闲向画屏前。\n\n诗句半缘芳草断，鸟啼多为杏花残。夜寒红露湿鞦韆。\n\n","type":[]}
{"_id":{"$oid":"5b9a1c40367d5c0f40d247e9"},"title":"香奁八咏 其一 翠袖啼痕","dynasty":"元代","writer":"黄伯旸","content":"石竹绣罗双袂单，绮窗日暮笼轻寒。秋波滉漾落铅水，相思几点春斑斑。\n\n脂浓粉腻半尘土，玉臂娇柔懒轻举。东风十日吹不乾，六曲阑边海棠雨。\n\n","type":[]}
{"_id":{"$oid":"5b9a1c40367d5c0f40d247ea"},"title":"梅花","dynasty":"唐代","writer":"来鹄","content":"枝枝倚槛照池冰，粉薄香残恨不胜。 \n 占得早芳何所利，与他霜雪助威棱。","type":[]}
{"_id":{"$oid":"5b9a1c40367d5c0f40d247eb"},"title":"东门行","dynasty":"宋代","writer":"张载","content":"古风出东门，我行乐巾綦。\n今歌乐门行，牵衣强留甘餔糜。\n仗剑去，忽如遗，\n时清君去予心哀。","type":[]}
{"_id":{"$oid":"5b9a1c40367d5c0f40d247ec"},"title":"入秋无事案头偶有纸笔随意辄书如风扫华不伦不理故曰杂题 其十五","dynasty":"明代","writer":"王世贞","content":"大毁弥天来，今生夙生事。差胜买虚名，尸居长抱愧。\n\n","type":[]}
{"_id":{"$oid":"5b9a1c40367d5c0f40d247ed"},"title":"题王制机新楼","dynasty":"宋代","writer":"戴复古","content":"绿云图上新轮奂，弹压江山气势豪。\n手拍危栏拂星斗，目穷沧海见波涛。\n人间何处望不到，天下有楼无此高。\n俯视河阳桃李巷，清风吹断市尘嚣。","type":[]}
{"_id":{"$oid":"5b9a1c41367d5c0f40d247ee"},"title":"相和歌辞。从军行六首","dynasty":"唐代","writer":"刘长卿","content":"回看虏骑合，城下汉兵稀。白刃两相向，黄云愁不飞。 \n 手中无尺铁，徒欲突重围。 \n 落日更萧条，北方动枯草。将军追虏骑，夜失阴山道。 \n 战败仍树勋，韩彭但空老。 \n 草枯秋塞上，望见渔阳郭。胡马嘶一声，汉兵泪双落。 \n 谁为吮痈者，此事令人薄。 \n 目极雁门道，青青边草春。一身事征战，匹马同辛勤。 \n 末路成白首，功归天下人。 \n 倚剑白日暮，望乡登戍楼。北风吹羌笛，此夜关山愁。 \n 回首不无意，滹河空自流。 \n 黄沙一万里，白首无人怜。报国剑已折，归乡身幸全。 \n 单于古台下，边色寒苍然。","type":[]}
{"_id":{"$oid":"5b9a1c41367d5c0f40d247ef"},"title":"鹡鸰野棘","dynasty":"明代","writer":"王恭","content":"野棘荒原日又残，萧条孤影夜栖寒。如今已遂连枝好，又恐分飞在急难。\n\n","type":[]}
{"_id":{"$oid":"5b9a1c41367d5c0f40d247f0"},"title":"颂古一百则 其五十五","dynasty":"宋代","writer":"释正觉","content":"末后句，会也无，德山父子太含胡。座中亦有江南客，莫向人前唱鹧鸪。\n\n","type":[]}
{"_id":{"$oid":"5b9a1c41367d5c0f40d247f1"},"title":"三月初晚晴寄高缙之三首","dynasty":"宋代","writer":"陈造","content":"东风扫积阴，残雨不敢漂。\n坏云裂裳帛，倒挂磴岭腰。\n鸟影不作暝，夕阳明山椒。\n安得上上头，风露永清宵。","type":[]}
{"_id":{"$oid":"5b9a1c41367d5c0f40d247f2"},"title":"过访吕巾石翁值其大耋寿用韵三首 其二","dynasty":"明代","writer":"庞嵩","content":"廿年违缩地，千里庆登台。蟾桂丛丛发，绥桃岁岁开。\n\n称觞霞共割，觅句雨初来。欲缵南山什，赓歌愧有莱。\n\n","type":[]}
{"_id":{"$oid":"5b9a1c41367d5c0f40d247f3"},"title":"零陵寺井栏赞","dynasty":"唐代","writer":"郭通","content":"此是南山石，将来造井栏。流传千万代，各结佛家缘。\n\n尽意修功德，应无朽坏年。同沾胜福者，超于弥勒前。\n\n","type":[]}
{"_id":{"$oid":"5b9a1c42367d5c0f40d247f4"},"title":"泛月","dynasty":"清代","writer":"弘历","content":"秋月无不宜，最宜中秋月。乃多值塞上，林隙延蟾窟。\n\n今秋御园度，时节不可忽。生魄光欲流，澄池波更活。\n\n试泛木兰舟，真在水精阙。岸虫声正繁，盆桂香偏馞。\n\n广寒乍飞来，倚吟逸兴勃。\n\n","type":[]}
{"_id":{"$oid":"5b9a1c42367d5c0f40d247f5"},"title":"次韵友人山居秋日就述鄙怀八首 其四","dynasty":"元代","writer":"王祎","content":"明珠有照乘，其焰百尺长。如何污涂泥，世人不得将。\n\n终然有时出，夺月争夜光。至宝非可私，献之天子傍。\n\n","type":[]}
{"_id":{"$oid":"5b9a1c42367d5c0f40d247f6"},"title":"任承制挽辞刘校勘槩求作","dynasty":"宋代","writer":"晁补之","content":"生业清谈外，浮名痛饮馀。谁令力如虎，坐使食无鱼。\n\n壁冷犹鸣剑，床空未卷书。呻吟待河润，秋柏只遗墟。\n\n","type":[]}
{"_id":{"$oid":"5b9a1c42367d5c0f40d247f7"},"title":"秋日感怀 其二","dynasty":"清代","writer":"蔡国琳","content":"鸠居暂获一枝安，湖海飘零泪未乾。春草池塘康乐梦，秋郊茅屋杜陵寒。\n\n过江名士悲司马，赁庑馀生学伯鸾。留得故园松菊在，清风两袖不嫌单。\n\n","type":[]}
{"_id":{"$oid":"5b9a1c43367d5c0f40d247f8"},"title":"入销夏湾","dynasty":"明代","writer":"王宠","content":"千山玩回转，双阙开嶙峋。围作玉镜潭，流水桃花春。\n\n鸡犬自甲子，衣冠乃秦民。表里重湖阻，丹青四望匀。\n\n孤峰表日观，群嶂摩天垠。波光别骀荡，霞采相鲜新。\n\n疑觞西王池，误攀织女津。海鸥戏兰薄，游鯈莹心神。\n\n牙樯悲昔年，玉辇罢今巡。荣华无常玩，山水有天真。\n\n尘缨聊以濯，惭尔棹歌人。\n\n","type":[]}
{"_id":{"$oid":"5b9a1c43367d5c0f40d247f9"},"title":"潞河途中感怀","dynasty":"明代","writer":"饶相","content":"策骑出尘寰，飞花点醉颜。十年成幻梦，一夕落清班。\n\n□海风涛险，仙山日月间。何当拂衣去，高卧白云间。\n\n","type":[]}
{"_id":{"$oid":"5b9a1c43367d5c0f40d247fa"},"title":"蝶恋花 其三","dynasty":"清代","writer":"程颂万","content":"待得侬来郎又去。底事帘钩，一桁愔愔暮。不是迷藏花底路。\n\n中庭枉种相思树。\n\n梁燕一双痴共语。省识春归，不道卿知否。昨夜江头轻似絮。\n\n绕船明月人何处。\n\n","type":[]}
{"_id":{"$oid":"5b9a1c43367d5c0f40d247fb"},"title":"阆中蒲氏园亭十咏 其八 鱼池","dynasty":"宋代","writer":"冯山","content":"活水停无滓，嘉鱼养不惊。休言濠上意，秋鲙与春羹。\n\n","type":[]}
{"_id":{"$oid":"5b9a1c43367d5c0f40d247fc"},"title":"燕京十六夜曲四首 其一","dynasty":"明代","writer":"何景明","content":"御河桥畔千尺台，燕京女儿踏歌来。台上歌钟日夕起，桥头酒垆深夜开。\n\n","type":[]}
{"_id":{"$oid":"5b9a1c43367d5c0f40d247fd"},"title":"咏史（四首）","dynasty":"未知","writer":"王偁","content":"达人志莫测，变化犹鹏鹍。\n倏忽翔九万，虞罗空见存。\n庄生挥楚璧，仲连却秦军。\n峻武薄层汉，高情寄浮云。\n昔过聊城侧，复经濮水濆。\n余风尚不泯，肃肃来清芬。¤","type":[]}
{"_id":{"$oid":"5b9a1c43367d5c0f40d247fe"},"title":"挽黄岩赵郎中二首 其二","dynasty":"宋代","writer":"刘克庄","content":"青衫昔作督邮时，赏鉴除公更有谁。勘狱不嫌人守法，撰文常对众称奇。\n\n筑台虚辱生前意，穿冢难酬地下知。欲写哀思传挽者，身今戎服不能诗。\n\n","type":[]}
{"_id":{"$oid":"5b9a1c43367d5c0f40d247ff"},"title":"朝中措 其二","dynasty":"近代","writer":"张克家","content":"那堪拍膝叹蹉跎。粲粲鬓毛皤。大长蛮夷赵尉，饶他岁月如梭。\n\n锯人夹板，请君入瓮，老子婆娑。充户常流碧血，何知柱国阎罗。\n\n","type":[]}
{"_id":{"$oid":"5b9a1c43367d5c0f40d24800"},"title":"答赵温甫见谢茶瓯韵","dynasty":"宋代","writer":"彭汝砺","content":"我昔曾涉昌江滨，故人指我观陶钧。庞眉老匠矜捷手，为我百转雕舆轮。\n\n镌刓刻画走风雨，须臾万态增鲜新。盘龙飞凤满日月，细花密叶生瑶珉。\n\n轻浮儿女爱奇崛，舟浮辇运倾金银。我盂不野亦不文，浑然美璞含天真。\n\n光沉未入世人爱，德洁诚为天下珍。朅来东江欲学古，喜听英杰参吾伦。\n\n谨持清白与子共，敢因泥土邀仁恩。空言见复非所欲，再拜谢子之殷勤。\n\n","type":[]}
{"_id":{"$oid":"5b9a1c43367d5c0f40d24801"},"title":"刘觐国宪副自楚入祝万寿圣节奉恩纶南归称太夫人觞即返武昌赋别","dynasty":"明代","writer":"邓云霄","content":"嵩呼环佩染天香。新捧鸾章上北堂。家庆正看誇昼锦，王程又报促轻装。\n\n青骢旧识垂棠路，黄鹤重迎醉月觞。我亦湖南曾吏隐，梦随行客到潇湘。\n\n","type":[]}
{"_id":{"$oid":"5b9a1c44367d5c0f40d24802"},"title":"冬日即事","dynasty":"清代","writer":"多敏","content":"寒色逼虚幌，深闺暮掩门。堕来凉月影，写出晚愁痕。\n\n永夜镫疑雪，微烟夕敛昏。不须嗟缟袂，金鸭手重温。\n\n","type":[]}
{"_id":{"$oid":"5b9a1c44367d5c0f40d24803"},"title":"韩持国见访","dynasty":"宋代","writer":"王安石","content":"余生非匏瓜，於世不无求。\n弱力惮耕稼，衣食当周流。\n起家始二十，南北今白头。\n愁伤意已败，罢病恐难瘳。\n江湖把一节，屡乞东南州。\n治民岂吾能，闲僻庶可偷。\n谬恩当徂冬，黾勉始今秋。\n岂敢事高蹇，茫然乖本谋。\n抚心私自怜，仰屋窃叹愀。\n强骑黄饥马，欲语将谁投。\n赖此城下宅，数蒙故人留。\n揽衣坐中庭，仰视白云浮。\n白云御西风，一一向沧洲。\n安得两黄鹄，跨之与云游。","type":[]}
{"_id":{"$oid":"5b9a1c44367d5c0f40d24804"},"title":"诸子作病僧诗予以为非有道之病僧光半因请予赋一律","dynasty":"明代","writer":"释今无","content":"蒲团添絮月添寒，窗外花枝不耐看。识断浮沤难觅剑，珠然风火不留盘。\n\n鸡鸣潮上蓬头湿，人寂更阑夜语乾。宝镜果曾偷听得，木蛇空挂碧云端。\n\n","type":[]}
{"_id":{"$oid":"5b9a1c44367d5c0f40d24805"},"title":"次韵黄户曹问讯二首 其一","dynasty":"宋代","writer":"刘克庄","content":"理窟骚坛两罢休，倒持麈柄让名流。向来袒裼欲暴虎，老去短衣聊饮牛。\n\n敛退始知颜巷乐，迂疏空抱杞天忧。名山何处无灵药，长笑痴人入海求。\n\n","type":[]}
{"_id":{"$oid":"5b9a1c44367d5c0f40d24806"},"title":"送永昌萧赞府","dynasty":"唐代","writer":"宋之问","content":"柳变曲江头，送君函谷游。弄琴宽别意，酌醴醉春愁。 \n 恋本亦何极，赠言微所求。莫令金谷水，不入故园流。","type":[]}
{"_id":{"$oid":"5b9a1c44367d5c0f40d24807"},"title":"诗一首","dynasty":"宋代","writer":"晃逈","content":"宜城徵美醖，汉水得佳鲂。\n登岘思前哲，游池醉夕阳。","type":[]}
{"_id":{"$oid":"5b9a1c45367d5c0f40d24808"},"title":"悲秋 其四","dynasty":"清代","writer":"钱曾","content":"卷然双鬓感秋蓬，十四年来昔梦中。放鹤亭南寻处士，操蛇山北笑愚公。\n\n新愁汴水烟花绿，旧恨樊楼灯火红。苦爱青州从事好，醉乡端合老无功。\n\n","type":[]}
{"_id":{"$oid":"5b9a1c45367d5c0f40d24809"},"title":"虞美人（怀金华九日寄叶丞相）","dynasty":"宋代","writer":"韩元吉","content":"登临自古骚人事。惨忄栗天涯意。金华峰顶做重阳。月地千寻风里、万枝香。 \n 相君携客相应记。几处容狂醉。双溪明月乱山青。飞梦时时犹在、最高亭。","type":[]}
{"_id":{"$oid":"5b9a1c45367d5c0f40d2480a"},"title":"岁暮归里","dynasty":"近代","writer":"郭风惠","content":"东海送寒汐，朔云翳午晖。草短风如剪，梅瘦雪为衣。\n\n物候惊客心，归思不可挥。望儿有双亲，爱孙有重闱。\n\n到家百事娇，出门一身微。寄语同学子，岁暮胡不归。\n\n","type":[]}
{"_id":{"$oid":"5b9a1c45367d5c0f40d2480b"},"title":"台阳八景诗","dynasty":"清代","writer":"钱琦","content":"宿雨初收夜气妍，空灵色相妙难诠。澄来止水壶中月，洗净浮云水底天。\n\n鲛女静开霜匣照，骊龙冷抱宝珠眠。冰心彻底谁怜取，留得清光在海边。\n\n","type":[]}
{"_id":{"$oid":"5b9a1c46367d5c0f40d2480c"},"title":"怀桂林","dynasty":"明代","writer":"屈大均","content":"太华儿孙在桂林，参天笋石总森森。东西柱向穿山出，左右江连峤水深。\n\n光禄堂前曾酌酒，伏波岩上复鸣琴。军书一卷留苔藓，他日思从洞口寻。\n\n","type":[]}
{"_id":{"$oid":"5b9a1c46367d5c0f40d2480d"},"title":"喜郭骙臣秀才见访索赠 其一","dynasty":"明代","writer":"释今无","content":"朔风吹海寺门凉，喜有宗雷到上方。游里定编高士传，衣间全带薜萝香。\n\n行从花县分襟短，吟向冰崖出峡长。我久忘形君有道，便从今日契空王。\n\n","type":[]}
{"_id":{"$oid":"5b9a1c46367d5c0f40d2480e"},"title":"望夫山","dynasty":"唐代","writer":"李白","content":"□望临碧空。【禺页】\n怨情感离别。\n江草不知愁。\n岩花但争发。\n云山万重隔。\n音信千里绝。\n春去秋复来。\n相思几时歇。","type":[]}
{"_id":{"$oid":"5b9a1c46367d5c0f40d2480f"},"title":"瑞龙吟","dynasty":"当代","writer":"金问泗","content":"图南路。可有处士梅花，逸民桃树。连年孤岛辛勤，征轺暂驻，薰风起处。\n\n料延伫。长忆越王栖甲，楚人三户。君歌金石成声，我尤爱听，中兴吉语。\n\n遥想秦淮官柳，毵毵晴日，因风低舞。却怪上天无情，春色如故。\n\n归欤怕赋，最是伤心句。诗词好，屯田待制，八义七步。\n\n拙稿商量去。排铅误夺，殊无意绪。欲印思千缕。何况是、吾诗纤如秋雨。\n\n散如落叶，轻如飞絮。\n\n","type":[]}
{"_id":{"$oid":"5b9a1c46367d5c0f40d24810"},"title":"疏梅二首 其二","dynasty":"宋代","writer":"张耒","content":"我贫受寒欺，帖帖为不出。积雨远市声，幽居近芳物。\n\n时禽过我柳，清喙动鸣瑟。客去门复扃，低参映林没。\n\n","type":[]}
{"_id":{"$oid":"5b9a1c46367d5c0f40d24811"},"title":"顾司勋斋中二咏 其一 锄","dynasty":"明代","writer":"欧大任","content":"烟客以铁耕，霞起赤城日。泰山老父来，共种中林木。\n\n","type":[]}
{"_id":{"$oid":"5b9a1c46367d5c0f40d24812"},"title":"题画廿四首","dynasty":"明代","writer":"唐寅","content":"山亭寥落接人稀，泥补柴门叶补衣。\n不起竹床头似雪，已无心去问襌机。","type":[]}
{"_id":{"$oid":"5b9a1c46367d5c0f40d24813"},"title":"次杨监簿新辟小西湖韵","dynasty":"宋代","writer":"姚勉","content":"搜奇抉异三十载，此湖如玉韫而待。发源远自锦江来，汇流近与柴门对。\n\n山川融结自古有，造物扃藏深意在。瘦筇曾作日寻讨，一见便觉天广大。\n\n两山宛似南北峰，况有层塔相映带。芰荷十里萼绿华，雪月三千银色界。\n\n深藏最有君子意，自衒殊非小人态。西湖每遇苏雪堂，妙句尚忆秦淮海。\n\n此湖端为旧游发，㘲重未信吾州隘。铁庵蜀珍坡仙派，下笔作诗风雨快。\n\n从今新瑞次古杭，敢贺此湖贡庆会。\n\n","type":[]}
{"_id":{"$oid":"5b9a1c46367d5c0f40d24814"},"title":"洞仙歌 其二 题肃忠亲王旅顺书册","dynasty":"清代","writer":"奭良","content":"荒寒野处，问如何遣日。手擘涛笺墨华碧。有山禽格𡏝，路草斑烂，凭眺处、都化作湘累叹吒。\n\n天乎胡此醉，阁笔沈思，往事匆匆不堪忆。旧恨怎消磨，泽畔行吟，犹延望、断鸿天北。\n\n当庄生、哀吟一般看，任苏海韩潮，莫摅胸臆。\n\n","type":[]}
{"_id":{"$oid":"5b9a1c46367d5c0f40d24815"},"title":"绍兴淳熙分命馆职定撰十七首","dynasty":"隋代","writer":"佚名","content":"[黄钟为角]合宫盛礼，金商令时。\n务成熙事，蒐扬上余。\n骏奔在庭，精意肃祗。\n来享嘉成，神灵燕娭。","type":[]}
{"_id":{"$oid":"5b9a1c47367d5c0f40d24816"},"title":"贫居自述 其八十九","dynasty":"明代","writer":"李孔修","content":"贫居喜得有芳邻，早晚盘桓道味亲。数盏香醪同伴酌，半篮嫩笋共尝新。\n\n算来饱暖人赢我，论到清閒我胜人。词客有情相顾盼，扫开花径每迎宾。\n\n","type":[]}
{"_id":{"$oid":"5b9a1c47367d5c0f40d24817"},"title":"入谷马上 其二","dynasty":"宋代","writer":"文同","content":"乱竹围清密，垂萝荫屈盘。晴林风色淡，晚水日光寒。\n\n树石因谁好，烟云只自漫。群峰若相待，满眼碧巑岏。\n\n","type":[]}
{"_id":{"$oid":"5b9a1c47367d5c0f40d24818"},"title":"题少师建安杨先生行乐图 其一","dynasty":"明代","writer":"杨士奇","content":"圣明图治任忠良，正倚纯诚柱庙堂。画史但知尘外意，青山为写午桥庄。\n\n","type":[]}
{"_id":{"$oid":"5b9a1c47367d5c0f40d24819"},"title":"长洲种牡丹","dynasty":"宋代","writer":"王禹偁","content":"偶学豪家种牡丹，数枝擎露出朱栏。\n晚来低面开檀口，似笑穷愁病长官。","type":[]}
{"_id":{"$oid":"5b9a1c47367d5c0f40d2481a"},"title":"哭袁大玉符卿 其二","dynasty":"明代","writer":"李云龙","content":"以嗔为佛事，棒喝是慈悲。未去已先辨，重来不可知。\n\n中郎空有女，伯道竟无儿。地下应含笑，荣名无尽期。\n\n","type":[]}
{"_id":{"$oid":"5b9a1c47367d5c0f40d2481b"},"title":"和子瞻焦山","dynasty":"宋代","writer":"苏辙","content":"金山游遍入焦山，舟轻帆急须臾间。\n涉江已远风浪阔，游人到此皆争还。\n山头冉冉万竿竹，楼阁不见门长关。\n金山共此一江水，只有胜绝无此闲。\n野僧终日饱一饭，与世相视如髦蛮。\n门无舟楫断还往，说法教化鼋鼍顽。\n偶然客至话乡国，西望落日低铜镮。\n岷峨正在日入处，想象积雪堆青鬟。\n稻田一顷良自给，仕宦不返知谁扳。\n久安禄廪农事发，强弓一弛无由弯。\n行逢佳处辄叹息，想见茅屋藏榛菅。\n我知此地便堪隐，稻苗旆旆鱼斑斑。","type":[]}
{"_id":{"$oid":"5b9a1c48367d5c0f40d2481c"},"title":"请告杜门大司成张公少宗伯赵公学士余公携觞见枉分韵得桑字","dynasty":"明代","writer":"王世贞","content":"病起闲门日自长，晚云珍树郁苍苍。驺呵并枉乌衣巷，簪盍聊呼白玉堂。\n\n此别孤踪各朝野，只今何事不沧桑。诸贤莫厌飞觞紧，万拆声中满路霜。\n\n","type":[]}
{"_id":{"$oid":"5b9a1c48367d5c0f40d2481d"},"title":"天台道中","dynasty":"宋代","writer":"刘宰","content":"花重朝霏散，鸟啼春意深。\n风光自流转，行役负登临。\n涧水流新绿，山云卷夕阴。\n病容兼白鬓，漂泊此时心。","type":[]}
{"_id":{"$oid":"5b9a1c48367d5c0f40d2481e"},"title":"送似都宪大器巡抚畿北","dynasty":"明代","writer":"程敏政","content":"宪节煌煌出帝州，一时风采属君侯。姓名已副苍生望，筹策应分圣主忧。\n\n六郡锄犁思乐岁，三关兵甲待防秋。行台咫尺红尘近，先听封章达冕旒。\n\n","type":[]}
{"_id":{"$oid":"5b9a1c48367d5c0f40d2481f"},"title":"季长赏梅使侍儿歌作诗因次韵","dynasty":"宋代","writer":"释德洪","content":"年来槁项皤须发，世眼憎嫌遭栈绝。君独照人如冰轮，洗尽宿云寒皎洁。\n\n今日层楼空独倚，天高衮衮飞鸿灭。掉头哦此赏梅诗，如对北窗香喷雪。\n\n爱君语妙蜕尘埃，道骨自能逃岁月。玉儿岂是解清唱，想见笑中呵手折。\n\n嗅看应作小颦娇，关心不与年时别。一欢纷然云雨散，落英满地蛙声歇。\n\n可怜城郭都不知，新诗一出人争说。和羹他日愿如君，长红袅花歌寿阕。\n\n","type":[]}
{"_id":{"$oid":"5b9a1c49367d5c0f40d24820"},"title":"幽居夙兴","dynasty":"宋代","writer":"葛胜仲","content":"宴安毒于鸩，嗜睡真成蛇。揽衣待明发，是味岂不佳。\n\n天宇自澄穆，群嚣肃无哗。喔咿鸡一鸣，众星犹撒沙。\n\n皂荚颒头目，杨枝清齿牙。炉中结愿香，净几对名花。\n\n澄怀睹道秘，浮念无由邪。欠伸起三昧，云锦升朝霞。\n\n","type":[]}
{"_id":{"$oid":"5b9a1c49367d5c0f40d24821"},"title":"保大五年元日大雪同太弟景遂汪王景逖齐王…登楼赋","dynasty":"唐代","writer":"李璟","content":"珠帘高卷莫轻遮，往往相逢隔岁华。春气昨宵飘律管， \n 东风今日放梅花。素姿好把芳姿掩，落势还同舞势斜。 \n 坐有宾朋尊有酒，可怜清味属侬家。","type":[]}
{"_id":{"$oid":"5b9a1c49367d5c0f40d24822"},"title":"送谢四之桃源 其二","dynasty":"清代","writer":"丘逢甲","content":"昔者陶靖节，为文工寓言。凿空出渔人，飞花满仙村。\n\n遂使啖名者，处处名桃源。蓬莱古仙岛，清浅生沙痕。\n\n沧桑一转瞬，变迁安足论？变迁犹自可，况复成沉沦？\n\n龙伯钓鳌后，三山今无存。恐君到桃源，已异昔所闻。\n\n租税遍桑麻，丁役及子孙。桃花斫为薪，渔舟觅无门。\n\n君当废然返，就我同灌园。送君古渡头，黯然为销魂。\n\n颢气海上来，莽莽风尘昏。\n\n","type":[]}
{"_id":{"$oid":"5b9a1c49367d5c0f40d24823"},"title":"岳阳记游 其三","dynasty":"近代","writer":"彭靖","content":"飘泊西南天地间，洞庭秋水照苍颜。最怜老病孤舟里，戎马关山泪不乾。\n\n","type":[]}
{"_id":{"$oid":"5b9a1c49367d5c0f40d24824"},"title":"闻警","dynasty":"清代","writer":"李希圣","content":"覆盎门边乌鹊栖，建章烽火辽水西。九攻九守会亡宋，三沐三薰能霸齐。\n\n云雨手中有翻覆，瑀璜腰下无解携。羊灯兔月照歌舞，五夜军书来刺闺。\n\n","type":[]}
{"_id":{"$oid":"5b9a1c49367d5c0f40d24825"},"title":"江上","dynasty":"明代","writer":"雪山法师","content":"寂历云天色，流观据晚闲。\n野黄潮起树，江黑雨藏山。\n楚甸蒹葭外，夷风瘴疠间。\n儿童相叫笑，直是语绵蛮。","type":[]}
{"_id":{"$oid":"5b9a1c49367d5c0f40d24826"},"title":"正气歌为节妇王母单孺人作","dynasty":"清代","writer":"戴亨","content":"乾坤有正气，絪缊磅礴无终始。铸人形，载人理。纲常不立，熙熙攘攘，如此而已。\n\n天地虚生亦虚死。兹气之所钟，不独在男子。黄鹄思故雄，柏舟悲天只。\n\n铁骨坚刚火莫镕，玉质晶莹泥不滓。死者复生，生者弗耻。\n\n精诚可以变天地，梁山一哭城崩圮。絅先之妇单孺人，矢心砺节无乃是。\n\n结缡岁甫更，良人命忽倾。愿随地下袪蝼蚁，不愿局蹐贪馀生。\n\n腹中有子难决绝，大义不合鸿毛轻。夫死三月儿出腹，一线呱呱延似续。\n\n手作口哺傍穗帏，鬼语吹窗枭夜哭。抚畜廿四年，辛勤难备述。\n\n儿成母责终，贞魂含笑归幽谷。事达九重苦节彰，寒泉幽壤褒天章，阴灵皓月同辉光。\n\n君不见木槿花，朝始娇娆暮泥沙。君不见新杨柳，濯濯春条倏枯朽。\n\n陇畔有乔松，亭亭翠盖无春冬。涧底有磐石，怒涛崩奔不改色。\n\n人生百年瞬息间，砥节不如此，天地虚生亦虚死。\n\n呜呼不及此女子。\n\n","type":[]}
{"_id":{"$oid":"5b9a1c49367d5c0f40d24827"},"title":"枕上二首 其一","dynasty":"宋代","writer":"陆游","content":"青丝玉井辘轳声，露叶风枝鹎鵊鸣。造物未容闲到死，又从枕上得诗情。\n\n","type":[]}
{"_id":{"$oid":"5b9a1c49367d5c0f40d24828"},"title":"更漏子","dynasty":"清代","writer":"姜文载","content":"昨宵情，今夜又。岂是等閒能彀。须忍耐，细温存。趁灯儿未昏。\n\n美满。更初转。爱煞绿娇红软。待别后，想而今。相思知更深。\n\n","type":[]}
{"_id":{"$oid":"5b9a1c49367d5c0f40d24829"},"title":"集唐奉和内兄孙赤城五十自寿元韵十首 其一","dynasty":"清代","writer":"瞿士雅","content":"出众风流旧有名，可怜才调最纵横。\n\n右军书画深传髓，庾信文章老更成。\n\n一向花前看白发，七言诗里寄深情。\n\n阳春曲调高难和，觅句难于下赵城。\n\n","type":[]}
{"_id":{"$oid":"5b9a1c4a367d5c0f40d2482a"},"title":"水调歌头","dynasty":"宋代","writer":"京镗","content":"为郡邑之光。辄勉继严韵，以谢万分。 \n 百堞龟城北，江势远连空。杠梁济涉，浑似溪涧饮长虹。覆以翚飞华宇，载以鱼浮叠石，守护有神龙。好看发源水，滚滚尽流东。 \n 司马氏，凌云气，盖群公。当年题柱，从此奏赋动天容。果驾轺车使蜀，能致诸蛮臣汉，邛笮道仍通。寄语登桥者，努力继前功。","type":[]}
{"_id":{"$oid":"5b9a1c4a367d5c0f40d2482b"},"title":"织图二十三首 其九 炙箔","dynasty":"清代","writer":"胤禛","content":"温扇花信风，寒酝麦秋雨。葭帘张蟹舍，松盆暖蚕户。\n\n香生雪茧明，光吐银丝缕。门忌少人踪，语燕喧衡宇。\n\n","type":[]}
{"_id":{"$oid":"5b9a1c4a367d5c0f40d2482c"},"title":"夜归","dynasty":"清代","writer":"赵福云","content":"疏雨歇残响，凉月澄清辉。步屟出萝径，微寒生客衣。\n\n沙堤一痕白，积水摇参差。野花送微馨，夜静方得知。\n\n幽居隔尘境，兴尽还柴扉。秋声打门急，落叶随人归。\n\n","type":[]}
{"_id":{"$oid":"5b9a1c4a367d5c0f40d2482d"},"title":"菩萨蛮　 集句","dynasty":"元代","writer":"刘基","content":"林中独酌邻家酒，门前学种先生柳。灌木自悲吟，风泉清道心。\n\n独行潭底影，蝉噪林逾静。渡口欲黄昏，残阳归掩门。\n\n","type":[]}
{"_id":{"$oid":"5b9a1c4a367d5c0f40d2482e"},"title":"偕王章甫陈公弼登黄鹤楼 其一","dynasty":"明代","writer":"袁宏道","content":"江流千顷蹙云烟，楼阁虽高不似前。画板朱檐遮取尽，争教容纳好山川。\n\n","type":[]}
{"_id":{"$oid":"5b9a1c4a367d5c0f40d2482f"},"title":"汶川","dynasty":"清代","writer":"顾复初","content":"绵虒西去导江东，土俗华夷控御同。山色秾堆牛背上，溪声乱入马蹄中。\n\n绳桥官路通区脱，板屋人家似小戎。今日车书皆混一，无人更说赞皇功。\n\n","type":[]}
{"_id":{"$oid":"5b9a1c4a367d5c0f40d24830"},"title":"斋居呈陈二高三兼似故人黄玄林敏及从弟","dynasty":"明代","writer":"周玄","content":"槐叶阴阴杨柳垂，高斋独坐日斜时。\n地经积雨多秋竹，鸟惜残花恋故枝。\n卧病山城非中酒，旧游洛社总能诗。\n相从每过扬雄宅，一曲阳春慰所思。","type":[]}
{"_id":{"$oid":"5b9a1c4b367d5c0f40d24831"},"title":"荷花","dynasty":"宋代","writer":"白玉蟾","content":"小桥划水剪荷花，两岸西风晕晚霞。\n恍似瑶池初宴罢，万妃醉脸沁铅华。","type":[]}
{"_id":{"$oid":"5b9a1c4b367d5c0f40d24832"},"title":"乙亥生日病中作 其一","dynasty":"明代","writer":"屈大均","content":"未殉黄泉忍有身，劬劳此日益沾巾。生辰岂复知重九，明发空然念二人。\n\n蒿蔚忧思成贱草，蜉蝣变化本微尘。自今不惜先朝露，有愧瓶罍是鲜民。\n\n","type":[]}
{"_id":{"$oid":"5b9a1c4b367d5c0f40d24833"},"title":"酬娄秀才将之淮南见赠之什（娄秀才，图南也）","dynasty":"唐代","writer":"柳宗元","content":"远弃甘幽独，谁云值故人。好音怜铩羽，濡沫慰穷鳞。 \n 困志情惟旧，相知乐更新。浪游轻费日，醉舞讵伤春。 \n 风月欢宁间，星霜分益亲。已将名是患，还用道为邻。 \n 机事齐飘瓦，嫌猜比拾尘。高冠余肯赋，长铗子忘贫。 \n 晼晚惊移律，暌携忽此辰。开颜时不再，绊足去何因。 \n 海上销魂别，天边吊影身。只应西涧水，寂寞但垂纶。","type":[]}
{"_id":{"$oid":"5b9a1c4c367d5c0f40d24834"},"title":"次志军兄贺岷社成立","dynasty":"当代","writer":"姜军","content":"久绝铎声南陌头，竹枝近俗亦非俦。岷山今斫梧桐木，一片清音接素秋。\n\n","type":[]}
{"_id":{"$oid":"5b9a1c4c367d5c0f40d24835"},"title":"同玄昶上人观山榴","dynasty":"唐代","writer":"李咸用","content":"病随支遁偶行行，正见榴花独满庭。 \n 瘦竹成林人不看，却应著得强青青。","type":[]}
{"_id":{"$oid":"5b9a1c4c367d5c0f40d24836"},"title":"古贤图四绝为临塘婿范樟题 其四 严光","dynasty":"明代","writer":"程敏政","content":"一竿名重子陵滩，风景真宜入画看。却恐禄多归计好，羊裘零落钓矶寒。\n\n","type":[]}
{"_id":{"$oid":"5b9a1c4c367d5c0f40d24837"},"title":"次牧《翁六月七日迎河东君于云间喜而有述》诗 其一","dynasty":"清代","writer":"林云凤","content":"天上秋期尚缪悠，先从九夏慰离愁。垂来柳眼窥帘额，绣出花心粲枕头。\n\n翠管双吹谐唳鹤，雕阑并倚笑牵牛。准知宿世蓝桥侣，即在今宵谷水舟。\n\n","type":[]}
{"_id":{"$oid":"5b9a1c4c367d5c0f40d24838"},"title":"与曹学佺林古度过孔雀庵访韫辉上人","dynasty":"明代","writer":"吴兆","content":"竹日下清晖，林深一径微。\n萧然瓢室静，可息道人机。\n汲井鸟冲出，开篱蝶绕飞。\n复过邻寺去，留兴月明归。","type":[]}
{"_id":{"$oid":"5b9a1c4c367d5c0f40d24839"},"title":"对雪二首 其一","dynasty":"明代","writer":"顾璘","content":"千峰急雪洒茅檐，久旱微阴冷亦堪。独赖诸公忧冻馁，不劳明主顾东南。\n\n高标一任寒梅得，馀润偏宜宿麦含。薄暮倚栏看絮舞，鬓丝相伴两鬖鬖。\n\n","type":[]}
{"_id":{"$oid":"5b9a1c4c367d5c0f40d2483a"},"title":"咏史下·曹丕","dynasty":"宋代","writer":"陈普","content":"鹊构觚棱偶似诗，鸡栖庭树已当时。\n公车坐使诸侯急，却是奸人篡夺资。","type":[]}
{"_id":{"$oid":"5b9a1c4c367d5c0f40d2483b"},"title":"为痴绝和尚赞初祖达磨并马大师画象 其二","dynasty":"宋代","writer":"释居简","content":"金鸡毒，一粒粟，未踏杀人，已先跌足。一十八滩兮障回死水，八十四人兮淹浸弗死。\n\n洪都兮泐潭，宗风兮肆凌厉。一波动兮万波起，派兮支兮滔滔者皆是。\n\n更无一个识玄旨，只有归宗较些子。捡点将来，玄沙道底。\n\n","type":[]}
{"_id":{"$oid":"5b9a1c4c367d5c0f40d2483c"},"title":"题黄溪壁二首","dynasty":"宋代","writer":"赵蕃","content":"此邦茶品固多有，闻说黄溪独未尝。\n何日敲门辱持赠，更须高诵碧云章。","type":[]}
{"_id":{"$oid":"5b9a1c4c367d5c0f40d2483d"},"title":"佛窟寺","dynasty":"宋代","writer":"杨备","content":"曩事何人为证明，白云深锁翠微坑。\n已闻过去辟支佛，未见如来弥勒生。","type":[]}
{"_id":{"$oid":"5b9a1c4d367d5c0f40d2483e"},"title":"哭琼州教授印初","dynasty":"清代","writer":"林占梅","content":"京邸从游道谊长，遥闻恶耗倍心伤。平生有累惭高足，此劫无辜更断肠。\n\n冷宦家风性朴素，硕儒学术本循良。可怜垂老还乡日，嚼齿含糊为国殇。\n\n","type":[]}
{"_id":{"$oid":"5b9a1c4d367d5c0f40d2483f"},"title":"霜天晓角　遗镜","dynasty":"明代","writer":"屈大均","content":"流尘久入，点点残脂湿。莺影至今犹在，凭香露，掩馀泣。\n\n独立花半执。月中追不及。蟾兔料应相伴，桂树下，敛裙褶。\n\n","type":[]}
{"_id":{"$oid":"5b9a1c4d367d5c0f40d24840"},"title":"次虞枢密九日登高韵","dynasty":"宋代","writer":"王质","content":"满拟重阳醉菊觞，花时多已过重阳。年来莫是无知己，未遇渊明不肯香。\n\n","type":[]}
{"_id":{"$oid":"5b9a1c4d367d5c0f40d24841"},"title":"题清芬阁","dynasty":"宋代","writer":"沈长卿","content":"元英以隐名，名德以仕显。\n人言不同调，是说一何浅。\n丈夫生世间，出处各有意。\n仕以行其道，隐以求其志。\n一以隐为高，伊吕当不起。\n一以仕为乐，夷齐不饿死。\n我观二子心，舒卷如春云。\n邂逅作霖雨，本是版筑君。\n乃祖想子陵，桐江饱风月。\n乃孙拥麾幢，遗爱浃闽粤。\n相望二百年，家学留青编。\n冥鸿与栖凤，进退两俱贤。\n秋冬享烝尝，瞻像不泚颡。\n独抱元成经，肯作世南匠。\n种田刈禾黍，种圃收兰芝。\n请诵裳华篇，有之以似之。","type":[]}
{"_id":{"$oid":"5b9a1c4d367d5c0f40d24842"},"title":"和吴盐丞雪中湖上访梅四首","dynasty":"宋代","writer":"杨万里","content":"闻君蹈雪访梅花，不怕苏堤十里赊。\n老子怯寒那敢出，地炉榾柮是生涯。","type":[]}
{"_id":{"$oid":"5b9a1c4d367d5c0f40d24843"},"title":"花铁书镇","dynasty":"宋代","writer":"韦骧","content":"铁尺平如砥，银花贴软枝。成由巧匠手，持以镇书为。\n\n弹压全繄尔，推迁实在台。不能柔绕指，方册最相宜。\n\n","type":[]}
{"_id":{"$oid":"5b9a1c4d367d5c0f40d24844"},"title":"罗汉石","dynasty":"宋代","writer":"曾季貍","content":"吾闻大幻师，种种示方便。\n虽於土石中，神力亦周遍。\n君看此翠琅，乃有罗汉面。\n殷勤作礼相，形质皆可辨。\n初观顶相殊，次观双足现，\n僧袍如轻绡，风举势转旋。\n得非方广尊，影落此石片。\n千年磨不尽，若坚金百炼。\n我来一瞻敬，赞叹未曾见。\n摩挲谛玩久，欲去反留恋。\n叮咛善守护，尊者俱神变。\n会当清夜阑，神光照金殿。","type":[]}
{"_id":{"$oid":"5b9a1c4d367d5c0f40d24845"},"title":"颂古十七首 其二","dynasty":"宋代","writer":"释大观","content":"自是兵家贵伐谋，鏖锋擒敌未为优。沈沈刁斗三更月，玉帐威行紫塞秋。\n\n","type":[]}
{"_id":{"$oid":"5b9a1c4e367d5c0f40d24846"},"title":"于晦若上舍招饮寓园","dynasty":"清代","writer":"陈良玉","content":"懊恼林鸠故故啼，小园春尽得招携。平池骤涨漂花雨，幽屐新黏迸笋泥。\n\n野水鹭鸥芳墅外，夕阳楼阁断虹西。一樽怀抱聊倾倒，扶杖归来径欲迷。\n\n","type":[]}
{"_id":{"$oid":"5b9a1c4e367d5c0f40d24847"},"title":"九日夷陵道中","dynasty":"明代","writer":"苏葵","content":"旋教篱落种黄花，恰好花时已别家。送酒不闻来水际，寻诗偏恨倚天涯。\n\n渣滩波急诸峰峭，阊阖风高一雁斜。莫道欲归归便得，也曾封事乞烟霞。\n\n","type":[]}
{"_id":{"$oid":"5b9a1c4f367d5c0f40d24848"},"title":"菩萨蛮（六军阅罢，犒饮兵将官）","dynasty":"宋代","writer":"王安中","content":"中军玉帐旌旗绕。吴钩锦带明霜晓。铁马去追风。弓声惊塞鸿。 \n 分兵闲细柳。金字回飞奏。犒饮上恩浓。燕然思勒功。","type":[]}
{"_id":{"$oid":"5b9a1c4f367d5c0f40d24849"},"title":"清平乐 张泽夜宿","dynasty":"当代","writer":"秦鸿","content":"巷空车杳。暗寂沈为沼。远市灯华腾野烧。巷口人过光搅。\n\n微阳薄雾微腥。村墟缥似回声。假寐一街衰草，风来小撼馀酲。\n\n","type":[]}
{"_id":{"$oid":"5b9a1c4f367d5c0f40d2484a"},"title":"句","dynasty":"唐代","writer":"杨凫","content":"背日流泉生冻早，逆风归鸟入巢迟。\n\n","type":[]}
{"_id":{"$oid":"5b9a1c4f367d5c0f40d2484b"},"title":"七月六日二首","dynasty":"宋代","writer":"张耒","content":"雨洗秋城碧玉天，暮云吹尽月娟娟。\n寂寥谁是清宵伴，只有姮娥最可怜。","type":[]}
{"_id":{"$oid":"5b9a1c4f367d5c0f40d2484c"},"title":"懒融祖师堂二首 其一","dynasty":"明代","writer":"王弘诲","content":"为爱幽栖谒慧公，庄严色相半空中。人间底事堪忙甚，一到堂前意已融。\n\n","type":[]}
{"_id":{"$oid":"5b9a1c4f367d5c0f40d2484d"},"title":"送张教授子彝之成都","dynasty":"明代","writer":"解缙","content":"之官远向锦官城，不用金牛役五丁。庠序贤才古邹鲁，献王声誉汉东平。\n\n","type":[]}
{"_id":{"$oid":"5b9a1c4f367d5c0f40d2484e"},"title":"春日山居好十首 其七","dynasty":"宋代","writer":"舒岳祥","content":"春日山居好，柴门爱客过。连朝恣泥饮，随意有山歌。\n\n句小从人学，才衰觉气和。情怀依分足，好景不须多。\n\n","type":[]}
{"_id":{"$oid":"5b9a1c4f367d5c0f40d2484f"},"title":"再游南华临出门书记妙莹献绝句索留题赋两篇谢之 其一","dynasty":"宋代","writer":"曾丰","content":"诗数江西派，禅归岭表宗。他宁无出手，终莫敢当锋。\n\n欠子广长舌，资吾磊块胸。打包随牒迹，岂料适相逢。\n\n","type":[]}
{"_id":{"$oid":"5b9a1c4f367d5c0f40d24850"},"title":"瓶花","dynasty":"明代","writer":"孙承宗","content":"高牙风峭戟枝寒，杏蕊新香春未阑。\n却忆韦家花树会，关城初向一瓶看。","type":[]}
{"_id":{"$oid":"5b9a1c4f367d5c0f40d24851"},"title":"五十又一初度酬李烟客陈冲玄见赠之作","dynasty":"明代","writer":"邓云霄","content":"新剪春萝制野衣，烦君芳讯到柴扉。百年坐叹驹过隙，三仕还如鹢退飞。\n\n世外烟霞堪结侣，山中甲子总忘机。平生傲骨终难下，一笑从前事事非。\n\n","type":[]}
{"_id":{"$oid":"5b9a1c50367d5c0f40d24852"},"title":"宜男草","dynasty":"宋代","writer":"陈三聘","content":"摇落丹枫素秋后。舞长亭、尚余衰柳。别梦回、忆得霜柑分我，应自有、浓香噀手。 \n 宿酲谁解三杯酒。晓山横、望中衔斗。人去也、纵得相逢似旧，问当日、红颜在否。","type":[]}
{"_id":{"$oid":"5b9a1c50367d5c0f40d24853"},"title":"好事近","dynasty":"清代","writer":"魏元戴","content":"三泖五湖中，失却澄鲜空碧。惆怅惊涛靡定，更层冰澌结。\n\n天容惨澹俯扁舟，圆影暗孤笠。向晚叩舷歌罢，有沙鸥相识。\n\n","type":[]}
{"_id":{"$oid":"5b9a1c50367d5c0f40d24854"},"title":"之官新定同年李郎中以诗赋别即事感怀次韵上答","dynasty":"宋代","writer":"张伯玉","content":"雨后惊涛激箭催，为君停棹把离杯。宦游向老令人笑，别恨伤春触处来。\n\n故国未归江令宅，全家且上子陵台。如今遇酒伸眉醉，休问多才与不才。\n\n","type":[]}
{"_id":{"$oid":"5b9a1c50367d5c0f40d24855"},"title":"杂咏一百首·宁王","dynasty":"宋代","writer":"刘克庄","content":"智出建成上，贤于子纠多。\n至今称让帝，当日唤宁哥。","type":[]}
{"_id":{"$oid":"5b9a1c50367d5c0f40d24856"},"title":"子夜四时歌十六首 冬歌四首 其十三","dynasty":"南北朝","writer":"萧衍","content":"寒闺动黻帐，密筵重锦席。卖眼拂长袖，含笑留上客。\n\n","type":[]}
{"_id":{"$oid":"5b9a1c50367d5c0f40d24857"},"title":"喜雨和秦宗伯","dynasty":"明代","writer":"严嵩","content":"焦枯何计讹吹嘘，一雨全胜万斛珠。看舞商羊应得意，听鞭蜥蜴最怜渠。\n\n凉开竹簟眠方稳，日饭盘蔬味自腴。志喜有诗传画省，巴人惭和郢歌馀。\n\n","type":[]}
{"_id":{"$oid":"5b9a1c51367d5c0f40d24858"},"title":"从驾游山诗","dynasty":"南北朝","writer":"袁奭","content":"天游响仙跸，春望动神衷。涧水含初溜，山花发早丛。\n\n玉舆明淑景，珠旗转瑞风。平原与上路，佳气远葱葱。\n\n","type":[]}
{"_id":{"$oid":"5b9a1c51367d5c0f40d24859"},"title":"迎仓使李监丞八绝 其四","dynasty":"宋代","writer":"曾丰","content":"二十馀年两度来，来宾莲幕主霜台。今吾犹是故吾尔，白眼岂须青眼哉。\n\n","type":[]}
{"_id":{"$oid":"5b9a1c51367d5c0f40d2485a"},"title":"哭杨主事","dynasty":"清代","writer":"顾炎武","content":"吴下多经儒，杨君实宗匠。方其对策时，已负人伦望。\n\n未得侍承明，西京俄沦丧。五马遂南来，汪黄位丞相。\n\n几同陈东狱，幸遇明主放。牧马饮江南，真龙起芒砀。\n\n首献大横占，并奏东胡状。是日天颜㢠，喜气浮綵仗。\n\n御笔授二官，天墨春俱盎。鱼丽笠泽兵，乌合松陵将。\n\n灭迹遂躬耕，犹为义声唱。松江再蹉跌，搜伏穷千嶂。\n\n竟入南冠囚，一死神慨忼。往秋夜中论，指事并吁怅。\n\n我慕凌御史，仓卒当绝吭。齐蠋与楚龚，相期各风尚。\n\n君今果不食，天日情已谅。陨首芦墟村，喷血胥门浪。\n\n唯有大节存，亦足酬帝贶。洒涕见羊昙，停毫默悽怆。\n\n他日大鸟来，同会华阴葬。\n\n","type":[]}
{"_id":{"$oid":"5b9a1c51367d5c0f40d2485b"},"title":"春秋战国门。王后","dynasty":"唐代","writer":"周昙","content":"连环要解解非难，忽碎瑶阶一旦间。 \n 两国相持兵不解，会应俱碎似连环。","type":[]}
{"_id":{"$oid":"5b9a1c52367d5c0f40d2485c"},"title":"高阳台 丁雁水招同观庄纬云目天卫公韬汝及仲儿集八境分赋 其二","dynasty":"清代","writer":"吴绮","content":"霜柚垂金，烟霞泛碧，人间又满清秋。怀古登高，一时身在他州。\n\n逋臣望阙肠应断，叹眉山、老泪难收。向西风搔首，而今白发盈头。\n\n何当飞盖携游。有建安才子，正始英流。欲采芙蓉，徒怜渺渺芳洲。\n\n江关岭海皆陈迹，算还输、沙际双鸥。且同教、倚醉凭栏，长啸登楼。\n\n","type":[]}
{"_id":{"$oid":"5b9a1c52367d5c0f40d2485d"},"title":"蝇骥","dynasty":"宋代","writer":"吕南公","content":"超超飞骥尾，猎猎苍蝇翼。托止如雅素，主之无避色。\n\n相从辄腾蹋，稳望千里益。朝刍雁田粟，夕饮龙渊液。\n\n天山峻杳缭，过若影撩隙。神官下旁闯，展折形叹惜。\n\n为言螴蜳类，命自臭秽得。胡然谬携载，浼尔云天骼。\n\n是时决骤次，何莫怀辟易。骎骎骅骝前，拟越穷发北。\n\n仙风响琳琅，忽遇九方伯。殷勤致羁绊，审按题肉力。\n\n咨嗟绝尘足，恨乏轶群德。悲此中道骥，愤死秀冈侧。\n\n苍蝇试回首，海雾光圛圛。进途当此穷，退路安可识。\n\n寄声人间世，远致毋近测。栖翔度材分，勿妄希彩色。\n\n永鉴蝇骥穷，无妨每相择。\n\n","type":[]}
{"_id":{"$oid":"5b9a1c52367d5c0f40d2485e"},"title":"寄龚十三","dynasty":"宋代","writer":"朱槔","content":"支颐独揖北窗风，怪事从今咄咄空。\n简策不知春色晚，山川浑落战尘中。\n花瓢茵席三生净，草入池塘一句工。\n想见楚龚怀我处，扁舟遨荡夕阳红。","type":[]}
{"_id":{"$oid":"5b9a1c52367d5c0f40d2485f"},"title":"次韵张秘校喜雪三首","dynasty":"宋代","writer":"黄庭坚","content":"落月烟沙静渺然，好风吹雪下平田。\n琼瑶万里酒增价，桂玉一炊人少钱。\n学子已占秋食麦，广文何憾客无毡。\n睡余强起还诗债，腊里春初未隔年。","type":[]}
{"_id":{"$oid":"5b9a1c52367d5c0f40d24860"},"title":"浣溪沙 读向东君雪后初晴诗后作","dynasty":"当代","writer":"顾敏燕","content":"雪后初晴山色明，身临高处少人行。春风心事北风听。\n\n难得贪杯留醉意，也思借景写深情。何如飞雪舞轻盈。\n\n","type":[]}
{"_id":{"$oid":"5b9a1c52367d5c0f40d24861"},"title":"北槛","dynasty":"宋代","writer":"陆游","content":"北槛近中堂，缘阶物自芳。\n晨清花拱露，地僻藓侵廊。\n坐久时闲卷，吟余或炷香。\n终朝无客至，一枕到羲皇。","type":[]}
{"_id":{"$oid":"5b9a1c52367d5c0f40d24862"},"title":"句 其一","dynasty":"宋代","writer":"林大声","content":"南徐江山天下雄，沿江一水如蟠龙。\n\n","type":[]}
{"_id":{"$oid":"5b9a1c52367d5c0f40d24863"},"title":"次潘德久韵","dynasty":"宋代","writer":"陈造","content":"沉沉王侯居，列屋皆妖妍。\n性斧糜春葱，日诧歌舞筵。\n孰知山泽儒，超然广文毡。\n野花供妩媚，山月献连娟。\n潘郎真吾徒，常加视后鞭。\n居无鲍生马，红粉风蓬旋。\n张公为石奴，处仲政复贤。\n继今看远业，贱子当留年。","type":[]}
{"_id":{"$oid":"5b9a1c52367d5c0f40d24864"},"title":"帝京篇十首 其二","dynasty":"隋代","writer":"李世民","content":"岩廊罢机务，崇文聊驻辇。玉匣启龙图，金绳披凤篆。\n\n韦编断仍续，缥帙舒还卷。对此乃淹留，欹案观坟典。\n\n","type":[]}
{"_id":{"$oid":"5b9a1c52367d5c0f40d24865"},"title":"张参戎园十首 其十","dynasty":"明代","writer":"顾璘","content":"将军池下水，洗砚变成玄。地觉风流胜，人疑造化偏。\n\n龙蟠云共黑，鹅戏雪矜妍。报尔山阴县，王家旧事传。\n\n","type":[]}
{"_id":{"$oid":"5b9a1c53367d5c0f40d24866"},"title":"游山阳十首","dynasty":"宋代","writer":"陈造","content":"会看亭下水涵空，菡萏香中理钓筒。\n北道主人吾有托，不应独飨北窗风。","type":[]}
{"_id":{"$oid":"5b9a1c53367d5c0f40d24867"},"title":"羊城王公子有小史秀儆绝伦远别还家以纨扇素挥去燕并题赠之","dynasty":"明代","writer":"张穆","content":"今年别似去年时，海国秋花散绿漪。轻薄共怜王谢客，蹁跹如见赵家姨。\n\n难留珠箔霜前影，肯负红丝社后期。惆怅送伊何日返，不应容易傍人篱。\n\n","type":[]}
{"_id":{"$oid":"5b9a1c53367d5c0f40d24868"},"title":"云谷杂诗十二首 其十一 下山","dynasty":"宋代","writer":"朱熹","content":"行随流水声，步出哀壑底。绿树枝相樛，白涧石齿齿。\n\n树石无穷年，流水日千里。\n\n","type":[]}
{"_id":{"$oid":"5b9a1c53367d5c0f40d24869"},"title":"废圃蜀葵盛开，偶成七绝","dynasty":"清代","writer":"王润生","content":"年年废圃我葵放，浅紫深红艳若何。一丈高枝花百朵，被人嫌处只缘多。\n\n","type":[]}
{"_id":{"$oid":"5b9a1c53367d5c0f40d2486a"},"title":"卜算子 其二 楼","dynasty":"清代","writer":"俞士彪","content":"近水碧窗明，隔柳珠帘细。残月看看又过西，有个人儿倚。\n\n燕子已空来，红粉曾轻坠。藏得离愁有万千，天末浮云起。\n\n","type":[]}
{"_id":{"$oid":"5b9a1c53367d5c0f40d2486b"},"title":"甲午闰重阳","dynasty":"当代","writer":"熊东遨","content":"一年两度遇重阳，前值清霜后白霜。天道有时无秩序，人心从此费猜详。\n\n三千好梦成何事，九十慈亲尚在堂。些小私怀言不得，登高只为望家乡。\n\n","type":[]}
{"_id":{"$oid":"5b9a1c53367d5c0f40d2486c"},"title":"寄题阳居士高节轩","dynasty":"宋代","writer":"洪朋","content":"中条阳亢宗，高义照千古。婵嫣不无人，闻风吾已许。\n\n平生知味处，潇洒送寒暑。敏树印此心，柯叶傲风雨。\n\n岑夜入天籁，韵作太上语。一切得入律，真成众香树。\n\n贤者早求仁，行李遍八宇。归来林丘下，岁寒色如故。\n\n","type":[]}
{"_id":{"$oid":"5b9a1c54367d5c0f40d2486d"},"title":"辛亥除夕三首 其三","dynasty":"元代","writer":"戴良","content":"移居湖水上，已是一年期。客路频辞岁，家山忘别时。\n\n庭寒无鹊噪，春近有梅知。此夜伤情极，椒觞懒独持。\n\n","type":[]}
{"_id":{"$oid":"5b9a1c54367d5c0f40d2486e"},"title":"次韵道辅丈荆州吟四首","dynasty":"宋代","writer":"吴则礼","content":"田园岁晚欲榛芜，短褐苍颜与世疏。\n华屋徒惊栖万卷，伤心投老已捐书。","type":[]}
{"_id":{"$oid":"5b9a1c54367d5c0f40d2486f"},"title":"读四家诗选四首 其三 退之","dynasty":"宋代","writer":"李纲","content":"昌黎文章伯，乃是圣人耦。传道自孟轲，渊源极师友。\n\n雄词障百川，伟论挂众口。馀事付诗篇，雅健古无有。\n\n尤工用险韵，妥贴等妍丑。毅然倔强姿，挥此摩天手。\n\n立朝著大节，去作潮阳守。驱扫云雾开，约束鲛鳄走。\n\n位虽不称德，妙誉垂不朽。譬犹观泰山，群岭皆培塿。\n\n又如众星中，错落仰北斗。籍湜何足云，齐名岂其柳。\n\n","type":[]}
{"_id":{"$oid":"5b9a1c55367d5c0f40d24870"},"title":"钱塘怀古","dynasty":"明代","writer":"郑珞","content":"双龙北去归辽海，匹马南来叹寂寥。一代兴亡吴苑月，千年感慨浙江潮。\n\n岳王墓上松声惨，伍子祠前剑气消。游女不知行客恨，夜深湖上更吹箫。\n\n","type":[]}
{"_id":{"$oid":"5b9a1c55367d5c0f40d24871"},"title":"息影二律 其一","dynasty":"近代","writer":"刘家传","content":"息影江城自在身，香飞兰芷日相亲。生无媚骨难谐俗，死有残书可抵贫。\n\n室陋何妨知我客，诗豪不和背时人。雨天伫盼晴来早，好探郊原浩荡春。\n\n","type":[]}
{"_id":{"$oid":"5b9a1c55367d5c0f40d24872"},"title":"哭黄应初山人二首 其一","dynasty":"明代","writer":"王慎中","content":"碧山长在人何处，豪气杯中恍可寻。灵魄应随辽海鹤，遗风犹寄广陵琴。\n\n同盟猿狖惊多梦，旧抚松筠怨独阴。佳句卷中时把玩，堪嗟已是古人唫。\n\n","type":[]}
{"_id":{"$oid":"5b9a1c55367d5c0f40d24873"},"title":"游玉隆宫四","dynasty":"宋代","writer":"曹勋","content":"至日西山道路长，逍遥暂喜息奔忙。\n无人共饮山村酒，只对清虚一炷香。","type":[]}
{"_id":{"$oid":"5b9a1c55367d5c0f40d24874"},"title":"题画","dynasty":"明代","writer":"边贡","content":"空江夕烟敛，日色沙上明。轻涟漾兰楫，袅袅秋风生。\n\n白云满层阿，林光带高城。姬文去已远，讵辨垂纶情。\n\n","type":[]}
{"_id":{"$oid":"5b9a1c55367d5c0f40d24875"},"title":"丁巳元宵韩炅庵送灯","dynasty":"明代","writer":"杨慎","content":"多病新春减醉狂，元宵作剧懒逢场。华灯珍重劳相赠，绣佛前头礼定光。\n\n","type":[]}
{"_id":{"$oid":"5b9a1c55367d5c0f40d24876"},"title":"客秋偶憩西子湖皆令携幼女过访发方覆额遂能诵诗写法帖楚楚可人今依然梦想间并裁小诗似之","dynasty":"清代","writer":"朱中楣","content":"瑟瑟轻罗澹澹妆，柳梢莺语乍调簧。乌云应拂春山小，红蕊初含夜雨香。\n\n鸳水毓灵多鲍谢，蝇头妙楷逼钟王。梦回犹记殷勤别，几欲笺诗燕子忙。\n\n","type":[]}
{"_id":{"$oid":"5b9a1c55367d5c0f40d24877"},"title":"右揆邹公由齐入闽齐人有华泉子者与公友抱病不获出饯作诗以遗之三首 其二","dynasty":"明代","writer":"边贡","content":"黄鹂鸣树颠，嘤嘤求友声。佳人远言迈，牵我幽思情。\n\n思情何绵绵，绵绵复萦萦。出门望轩盖，道阻不可征。\n\n霭霭山气浮，晶晶川云平。鸿雁方北飞，谁哉达中诚。\n\n","type":[]}
{"_id":{"$oid":"5b9a1c55367d5c0f40d24878"},"title":"道中即事 其八","dynasty":"宋代","writer":"方岳","content":"上到春山顶𩕳头，更携烟雨入吾州。梅花便作乡人看，飞落酒杯相劝酬。\n\n","type":[]}
{"_id":{"$oid":"5b9a1c55367d5c0f40d24879"},"title":"渔家傲","dynasty":"宋代","writer":"欧阳修","content":"一派潺湲流碧涨。新亭四面山相向。翠竹岭头明月上。迷俯仰。月轮正在泉中漾。 \n 更待高秋天气爽。菊花香里开新酿。酒美宾嘉真胜赏。红粉唱。山深分外歌声响。","type":[]}
{"_id":{"$oid":"5b9a1c56367d5c0f40d2487a"},"title":"登雅宜山","dynasty":"元代","writer":"李延兴","content":"鸡犬柴扉竹里开，仙人别住好楼台。松声忽向琴心起，云气遥从涧口来。\n\n六代衣冠随水去，百年天地逐轮回。兴亡总付登临外，烂醉春风卧碧苔。\n\n","type":[]}
{"_id":{"$oid":"5b9a1c56367d5c0f40d2487b"},"title":"送处度赴试","dynasty":"宋代","writer":"释道潜","content":"异哉曲阜几世孙，白玉受性良且温。诗书礼义祖家学，扰扰自馀何足论。\n\n良辰往往专吟讽，远压曹刘攀屈宋。\n\n肯与齐梁作后尘，秋月春花恣嘲弄。我方杖策过西州，指点云山结胜游。\n\n已有诏书催去兴，岂宜泉石更淹留。征车晓送登长陌，月没参横河汉白。\n\n期君安稳上龙门，不怕临流遭点额。\n\n","type":[]}
{"_id":{"$oid":"5b9a1c56367d5c0f40d2487c"},"title":"柳枝词","dynasty":"明代","writer":"吴鼎芳","content":"绿阴如雨万条斜，啼罢朝莺又晚鸦。\n尽日春风无别意，只吹花点过西家。","type":[]}
{"_id":{"$oid":"5b9a1c56367d5c0f40d2487d"},"title":"送任寿朋赴襄阳令","dynasty":"宋代","writer":"项安世","content":"潭心山顶碑何在，凤翥龙翔梦亦非。\n野锸狼烟参井亩，城开雁坡入江圻。\n蟠胸橐帙千年当，手到鸡锋一映微。\n应待经行阡陌偏，唤登文石问兵机。","type":[]}
{"_id":{"$oid":"5b9a1c56367d5c0f40d2487e"},"title":"高士咏。郑子真张仲蔚","dynasty":"唐代","writer":"吴筠","content":"子真岩石下，仲蔚蓬蒿居。礼聘终不屈，清贫长晏如。 \n 心情在耕艺，养寿资玄虚。至乐非外物，道冥欢有馀。","type":[]}
{"_id":{"$oid":"5b9a1c56367d5c0f40d2487f"},"title":"戏吟","dynasty":"宋代","writer":"张继先","content":"落魄正当年，人皆笑我颠。\n乾坤时运动，沦海渺无边。","type":[]}
{"_id":{"$oid":"5b9a1c56367d5c0f40d24880"},"title":"寄陈柱尊 乙卯","dynasty":"近代","writer":"冯振","content":"君本岑寂士，我亦清閒人。孜孜岂为利，戚戚非畏贫。\n\n虽存救世念，何尝忘隐沦。志同愿亦等，莫逆相交亲。\n\n谓言学成日，与世同一新。然后赋归来，相将干白云。\n\n肆志山水间，麋鹿以为群。得失不复知，理乱非所闻。\n\n放浪形骸外，惟有酒一尊。君已得所愿，我犹牵俗尘。\n\n出处类参商，言笑难为因。宇宙为蘧芦，万里犹比邻。\n\n何必同一室，然后尽殷勤。瑟瑟生悲风，惨惨兴愁云。\n\n弱肉强之食，一屈难再伸。纵有桃源地，宁能避暴秦。\n\n岂宜慕原宪，方当效终军。閒居非今日，盍共拯斯民。\n\n功成归田去，长揖当途人。\n\n","type":[]}
{"_id":{"$oid":"5b9a1c56367d5c0f40d24881"},"title":"秣陵 其一","dynasty":"宋代","writer":"仇远","content":"凿山疏水出长江，王气如何可厌禳。后五百年依旧在，空教晋帝笑秦皇。\n\n","type":[]}
{"_id":{"$oid":"5b9a1c57367d5c0f40d24882"},"title":"集李绝句十八首 其十 登泗水亭","dynasty":"明代","writer":"程敏政","content":"青山行尽入红尘，古木亭边夜向晨。书未隔年难得报，我来登望倍凝神。\n\n","type":[]}
{"_id":{"$oid":"5b9a1c57367d5c0f40d24883"},"title":"寄守坚觉初二僧","dynasty":"宋代","writer":"苏舜钦","content":"曾携旧书卷，来宿古禅林。方外求知性，诗中得赏音。\n\n炉开山夜静，门掩雪天阴。杌上一寒砚，灯前三苦吟。\n\n韵强颜汗落，句切鬓丝侵。玉就还重琢，河穷更远寻。\n\n穴争探乳虎，沙独拣良金。字稳天星转，篇终海月沈。\n\n唱酬同记录，得失暗规箴。木铎不徇路，薰风难和琴。\n\n半生谁引手，中道比分襟。分野三吴阔，年华二纪深。\n\n师方传祖印，我欲谢朝簪。岭外烟岚地，湖边云水心。\n\n情悰张翰鲙，梦想陆机禽。松下莓苔石，何年重访临。\n\n","type":[]}
{"_id":{"$oid":"5b9a1c58367d5c0f40d24884"},"title":"寂历古关道二首 其二","dynasty":"宋代","writer":"李廌","content":"寂历古关道，晓烟寒未分。愁情满秋草，归思隔黄云。\n\n客路自多感，宿酲犹带醺。萧萧倦游意，况乃久离群。\n\n","type":[]}
{"_id":{"$oid":"5b9a1c58367d5c0f40d24885"},"title":"雁影三首 其二","dynasty":"近代","writer":"李祁","content":"江南词客作幽囚，玉砌雕阑念旧游。我亦泪痕常被面，难将绮句写深愁。\n\n","type":[]}
{"_id":{"$oid":"5b9a1c58367d5c0f40d24886"},"title":"风雨驻太湖作茶池亭记又诗四绝 其二","dynasty":"明代","writer":"杨起元","content":"芭蕉几树萎阶楹，已遇深春寒未生。却喜嘘枯有时雨，不妨征幰暂停行。\n\n","type":[]}
{"_id":{"$oid":"5b9a1c58367d5c0f40d24887"},"title":"洞庭秋三十首 其二十六","dynasty":"明代","writer":"王夫之","content":"鹧鸪声断西日浮，君山未愁黄陵愁。白浪几何倾楚塞，金风既展讫神州。\n\n萧飒万个撼斑管，迢递千古疑胶舟。贾至张说尔何物，落拓欲牵万里忧。\n\n","type":[]}
{"_id":{"$oid":"5b9a1c58367d5c0f40d24888"},"title":"谒遗爱王祠二首 其二","dynasty":"宋代","writer":"岳珂","content":"大帝开江左，谋臣守四方。兴邦有乔木，遗爱尚甘棠。\n\n日月扶声烈，山川诧郁苍。中原知极目，应慨旧封疆。\n\n","type":[]}
{"_id":{"$oid":"5b9a1c58367d5c0f40d24889"},"title":"天台梵才师长吉在都数以诗笔见授因答以转句 其七","dynasty":"宋代","writer":"宋祁","content":"比来缁侣颇言文，局促啁啾宁足论。私地蛙鸣徒聒耳，长沙国小仅回身。\n\n","type":[]}
{"_id":{"$oid":"5b9a1c58367d5c0f40d2488a"},"title":"卿怜小影三首 其二","dynasty":"清代","writer":"夏孙桐","content":"堕混飘茵总逝波，春花秋月几销磨。长安棋局朝朝变，两度沧桑不算多。\n\n","type":[]}
{"_id":{"$oid":"5b9a1c58367d5c0f40d2488b"},"title":"持钵 其二","dynasty":"宋代","writer":"释居简","content":"乐岁持盂尚许艰，有求那解破人悭。立残穰草堆头日，撑尽苹芜断处湾。\n\n钟鼓敢嫌贫指众，斗筲庸恤老腰顽。归舟只载华亭月，不作华亭误夹山。\n\n","type":[]}
{"_id":{"$oid":"5b9a1c58367d5c0f40d2488c"},"title":"绍隆院池上五首 其一","dynasty":"宋代","writer":"韩维","content":"细雨疏烟冒广池，危亭晨坐冷侵衣。秋风不作羁人便，波面萧萧柳叶飞。\n\n","type":[]}
{"_id":{"$oid":"5b9a1c58367d5c0f40d2488d"},"title":"下章安杜渎七首 其二","dynasty":"宋代","writer":"姚宽","content":"帆落秋风泊暮滩，月生潮上客心閒。海门南望天侵水，左直金鳌驻跸山。\n\n","type":[]}
{"_id":{"$oid":"5b9a1c59367d5c0f40d2488e"},"title":"伤张荫麟","dynasty":"当代","writer":"钱钟书","content":"清晨起读报，失声惊子死。\n天翻大地覆，波云正谲诡。\n绝知无佳讯，未忍置不视。\n赫然阿堵中，子占一角纸。\n大事记馀墨，为子书名字。\n厥生固未荣，死哀斯亦止。\n犹蒙稽古力，匪然胡及此。\n吴先斋头饭，识子当时始。\n南荒复再面，阔别遂万里。\n赋诗久忆删，悲子亦不起。\n夙昔矜气隆，齐名心勿喜。\n舜钦负诗字，未屑梅周比。\n时人那得知，语借颇中理。\n忽焉今闻耗，增我哀时涕。\n气类惜惺惺，量才抑末矣。\n子学综以博，出入玄与史。\n生前言考证，斤斤务求是。\n乍死名乃讹，荫蔓订鱼豕。[沪报皆作张蔓麟]\n翻成校雠资，待人辨疑似。\n子道治子身，好还不少俟。\n造化固好弄，非徒夺命尔。\n吾徒甘殉学，吁嗟视此士。\n龙场丞有言，吾与汝犹彼。","type":[]}
{"_id":{"$oid":"5b9a1c59367d5c0f40d2488f"},"title":"题鄱湖兄山水小幅","dynasty":"当代","writer":"熊盛元","content":"石罅清泉流，仙源翠云锁。幽人性恬淡，携樽松阴坐。\n\n影落深涧中，不辩物与我。何为憺忘归，此间无秦火。\n\n","type":[]}
{"_id":{"$oid":"5b9a1c59367d5c0f40d24890"},"title":"晓发碛礇枕上口占","dynasty":"明代","writer":"郭谏臣","content":"残酒初醒后，寒灯欲灭时。霜飞蓬户早，月落戍楼迟。\n\n未解闻鸡舞，徒兴梦鹿思。诗成还稳睡，此意少人知。\n\n","type":[]}
{"_id":{"$oid":"5b9a1c59367d5c0f40d24891"},"title":"过东庄看梅 其三","dynasty":"清代","writer":"吴之振","content":"北户新除径，相随偩竹登。周遭莺语滑，荡漾水痕增。\n\n过雨移茶种，添流间麦塍。无心阶下草，散发任鬅鬙。\n\n","type":[]}
{"_id":{"$oid":"5b9a1c59367d5c0f40d24892"},"title":"醉歌行赠夏叔干","dynasty":"明代","writer":"乌斯道","content":"昨日江上沙，东头涨起西头倒。今日江上沙，西头渐高东头少。\n\n子少我方壮，子壮我衰老，气义还如旧时好。我昔南回凌瘴烟，恶风掀𥳽西江船。\n\n归来无处采薇蕨，自向江头弄明月。隔江美人招我游，白沙翠竹明月舟。\n\n天风潇潇落寒水，一去便为三日留。回头看人世，人世可长叹。\n\n赠人不有锦绣段，谁肯报之青玉案。子独爱我春草青，我独爱子双眼明。\n\n凹镜那知玉颜好，急弦始见枯桐清。莫信飞鸿书可寄，莫信盟鸥不相弃。\n\n不如浇密向饧中，到底甘甜复联缀。子有酒浮玉缸我，有诗充锦囊我醉。\n\n子酒子歌我诗诗，馀酒醉春阳熙熙。醉里乾坤漫颠倒，梨花乱发流莺啼。\n\n莺啼不须歇，梨花不须落，古道千年只如昨。\n\n","type":[]}
{"_id":{"$oid":"5b9a1c59367d5c0f40d24893"},"title":"竹闲亭 曲水亭","dynasty":"宋代","writer":"林旦","content":"岩溜抱山急，传觞何太频。回看野客醉，还笑浊醪醇。\n\n汉曲人方远，兰亭迹已陈。劳生无足校，酣放即天真。\n\n","type":[]}
{"_id":{"$oid":"5b9a1c59367d5c0f40d24894"},"title":"承示会稽大资政公思归篇辄次元韵","dynasty":"宋代","writer":"沈辽","content":"进退不辱古已稀，能如二疏盖有数。中间已辞五鼎食，今年欲洁一身去。\n\n引身欲去强辞老，东部聊复颁宽诏。人间万事如一梦，何人颠倒真可笑。\n\n红梅夜发新春枝，黄堂晏坐赋思归。已知无心更无碍，青山历历孤云飞。\n\n","type":[]}
{"_id":{"$oid":"5b9a1c59367d5c0f40d24895"},"title":"舟达黄溪","dynasty":"元代","writer":"姚燧","content":"草木随寒暑，殊方荣悴同。苇花兼露白，柽叶未霜红。\n\n日月双飞鸟，江湖一病翁。晚来沙屿上，愁坐独书空。\n\n","type":[]}
{"_id":{"$oid":"5b9a1c59367d5c0f40d24896"},"title":"回岐道中","dynasty":"明代","writer":"陈献章","content":"回岐接水树冥冥，又是朝京一日程。两耳如闻重译语，几时不见五仙城。\n\n朝无儿稚歌行酒，夜有巡船卧打更。欲识羁情多少在，昆崙深处白云生。\n\n","type":[]}
{"_id":{"$oid":"5b9a1c5a367d5c0f40d24897"},"title":"偈颂一百二十三首 其七十四","dynasty":"宋代","writer":"释普度","content":"不钉桃符，不悬艾虎。驾铁牛机，击涂毒鼓。千妖百怪尽潜踪，灵鹫峰高日卓午。\n\n","type":[]}
{"_id":{"$oid":"5b9a1c5b367d5c0f40d24898"},"title":"秋风","dynasty":"近代","writer":"唐鼎元","content":"秋风吹锦水，万里客何依。涕泗关山阔，心胸雷电飞。\n\n死生望汉将，寇虏殛天威。豁见康衢出，此身胡不归？\n\n","type":[]}
{"_id":{"$oid":"5b9a1c5b367d5c0f40d24899"},"title":"双调望江南 其八","dynasty":"清代","writer":"董元恺","content":"湖上舫，红粉漾晴空。绣幕微褰清影里，纱窗半启碧波中。\n\n小泊断桥东。\n\n凭栏望，心事暗惺忪。六曲银屏妆镜晓，一帘春水黛痕浓。\n\n摇入藕花丛。\n\n","type":[]}
{"_id":{"$oid":"5b9a1c5b367d5c0f40d2489a"},"title":"舂暮与行书记过师子林","dynasty":"明代","writer":"姚道衍","content":"偶同看竹过林庐，素抱欣从此日舒。\n浅碧云虚泉落后，孤红霞澹涧芳余。\n放禅时至钟鸣室，施食人回鸟下除。\n胜地每嫌山水隔，不因乘兴到应疏。","type":[]}
{"_id":{"$oid":"5b9a1c5b367d5c0f40d2489b"},"title":"句","dynasty":"宋代","writer":"杜去轻","content":"缘曾分明种，故发入云香。","type":[]}
{"_id":{"$oid":"5b9a1c5b367d5c0f40d2489c"},"title":"采桑子","dynasty":"清代","writer":"易顺鼎","content":"缃桃花下留春住，春又忽忽。嫩翠憨红。消得帘钩昨夜风。\n\n楼阴压梦无寻处，闲了游骢。冷了吟。蜂。险被春愁误煞侬。\n\n","type":[]}
{"_id":{"$oid":"5b9a1c5b367d5c0f40d2489d"},"title":"感寓 其十八","dynasty":"宋代","writer":"刘弇","content":"昔人泣昆崙，泣使变清流。嫠妇不恤纬，琐琐悲宗周。\n\n薄蚀叔辄号，负阻愚公愁。曾无百年身，浪自遗私忧。\n\n野马袭日观，蚍蜉控岑楼。齐客有高蹈，箕山无辍耰。\n\n足己不累物，一毛轻九牛。寄言悠悠子，毋贻尸祝羞。\n\n","type":[]}
{"_id":{"$oid":"5b9a1c5b367d5c0f40d2489e"},"title":"壶天园歌","dynasty":"元代","writer":"耶律铸","content":"三十六洞天，七十二福地。共春长在一壶中，尽可浮游与沈醉。\n\n","type":[]}
{"_id":{"$oid":"5b9a1c5b367d5c0f40d2489f"},"title":"刘方伯邀游风洞二首 其二","dynasty":"明代","writer":"黄镐","content":"朝宴虚堂晚未休，满前风景快双眸。好山万叠浓如黛，新水一湾清似油。\n\n奉使情怀输旷达，校文诗句费啁啾。兴阑不记人扶醉，犹自题诗纪胜游。\n\n","type":[]}
{"_id":{"$oid":"5b9a1c5b367d5c0f40d248a0"},"title":"杂诗二十二首 其二十二","dynasty":"明代","writer":"曹于汴","content":"浩歌复浩歌，人世奈心何。心心山海隔，心心筹算多。\n\n相隔生睊忿，多算少安和。我生灵万类，寸心更靡它。\n\n胡为翻自苦，憧憧起干戈。吾将驱此心，委诸东流波。\n\n不分秦与楚，不知唯与阿。可使眉无促，可使鬓无皤。\n\n百年能几日，浩歌复浩歌。\n\n","type":[]}
{"_id":{"$oid":"5b9a1c5b367d5c0f40d248a1"},"title":"修褉日入金陵","dynasty":"明代","writer":"邓云霄","content":"垂柳临清水，风光动褉辰。湖山如待客，花木总宜春。\n\n细草偏承履，游轩不染尘。繁华今古事，惆怅六朝人。\n\n","type":[]}
{"_id":{"$oid":"5b9a1c5c367d5c0f40d248a2"},"title":"浪淘沙·赋虞美人草","dynasty":"宋代","writer":"辛弃疾","content":"不肯过江东。玉帐匆匆。至今草木忆英雄。唱著虞兮当日曲，便舞春风。 \n儿女此情同。往事朦胧。湘娥竹上泪痕浓。舜盖重瞳堪痛恨，羽又重瞳。","type":["宋词精选","咏物","托志"],"translation":"注释 虞美人草：《梦溪笔谈》：“高邮桑景舒性知音，旧传有虞美人草，闻人作虞美人曲则枝叶皆动，他曲不然。” 玉帐：军帐之美称。 匆匆：急急忙忙的样子，指项羽四面楚歌，自刎乌江。 湘娥句：舜帝死后，二湘妃泣泪落翠竹，在竹上留下斑迹，人谓之斑竹。张泌《临江仙》：“翠竹暗留珠泪怨，闲调宝瑟波中。”刘禹锡《潇湘神》：“斑竹枝，斑竹枝，泪痕点点寄相思。”"}
{"_id":{"$oid":"5b9a1c5c367d5c0f40d248a3"},"title":"自大散以往深林密竹磴道盘曲四五十里至黄牛岭见黄花川","dynasty":"唐代","writer":"王维","content":"危径几万转，数里将三休。\n回环见徒侣，隐映隔林丘。\n飒飒松上雨，潺潺石中流。\n静言深溪里，长啸高山头。\n望见南山阳，白露霭悠悠。\n青皋丽已净，绿树郁如浮。\n曾是厌蒙密，旷然销人忧。\n\n","type":["写景","抒情"],"translation":"入蜀途中。大散:古关名，又称散关，故址在今陕西宝鸡市西南大散岭上，为川陕间交通要道。瞪道:登山石径。黄牛岭:按之舆图，当在古黄牛堡附近。《大清一统志》卷二三八:“黄牛堡，在凤县(今属陕西)东北一百一十五里......。五代周显德二年，王景攻蜀入散关，拔黄牛砦”。\n②三休:多次休息。\n③“静言”二句:陆机《猛虎行》:“静言幽谷底，长啸高山岑”。\n④南山:终南山，也即秦岭。\n⑤日:全诗原作“露”，据静嘉堂本等改。霭:形容远。悠悠:远貌。\n⑥蒙密:谓草木繁茂，掩蔽甚深。\n\n"}
{"_id":{"$oid":"5b9a1c5c367d5c0f40d248a4"},"title":"懊侬歌十四首 其十三","dynasty":"魏晋","writer":"佚名","content":"山头草。欢少四面风。趋使侬颠倒。\n\n","type":[]}
{"_id":{"$oid":"5b9a1c5c367d5c0f40d248a5"},"title":"雪庭，为龙华阁康上人赋","dynasty":"元代","writer":"张昱","content":"请教雪庭谁是雪，雪消应始我初心。问知达摩来东土，唯有神光在少林。\n\n清净观空三昩见，吉祥风软六花深。半空挂在羚羊角，踪迹无因向下寻。\n\n","type":[]}
{"_id":{"$oid":"5b9a1c5c367d5c0f40d248a6"},"title":"南楼晚望","dynasty":"宋代","writer":"李弥逊","content":"海角长安望尔赊，日边云影更横斜。\n身闲梦觉俱成蝶，眼病朝昏只见花。\n可但陶潜能避俗，不应范蠡便浮家。\n君恩未报惊华发，目断飞鸿水四涯。","type":[]}
{"_id":{"$oid":"5b9a1c5c367d5c0f40d248a7"},"title":"阳春曲 熏笼","dynasty":"清代","writer":"赵熙","content":"织香筠，煨宿火，椒眼巧于珠络。消受十分春，银荷外，镇日相守翠云幕。\n\n不成孤酌。新上脸桃花浓萼。同是一片冰心，者温存小红方觉。\n\n坐清漏南宫，罗巾单薄。谁化得春冰泪落。窗前馀灰拨处，印鞋尖缓步妆阁。\n\n猧儿解伴寂寞。甚暗里钻人裙角。秪深夜撇了冬郎抱，怎生睡著。\n\n","type":[]}
{"_id":{"$oid":"5b9a1c5c367d5c0f40d248a8"},"title":"阳春梁飘兄赠蜡石","dynasty":"当代","writer":"陈永正","content":"冻玉玲珑出涧川，亿年摩荡极天然。谁能悟得无言意，即入南宗最上禅。\n\n","type":[]}
{"_id":{"$oid":"5b9a1c5c367d5c0f40d248a9"},"title":"句 其一","dynasty":"宋代","writer":"元绛","content":"九重侍从三明主，四纪乾坤一老臣。\n\n","type":[]}
{"_id":{"$oid":"5b9a1c5c367d5c0f40d248aa"},"title":"朱致祥教谕饮酒奕棋与仆略相上下不见旬日作二诗招之 其二","dynasty":"宋代","writer":"李光","content":"老罢无人断送秋，惟凭一酌散千忧。莫嫌白酒难成醉，尚有黄花插满头。\n\n","type":[]}
{"_id":{"$oid":"5b9a1c5c367d5c0f40d248ab"},"title":"清平乐 靳仲云年八十，自河南来。江翼云、徐森玉觞之于锦江楼上，仲云即席索词，为赠","dynasty":"清代","writer":"汪东","content":"黄河奔越。洒尽头边雪。形势中原推第一。雅称诗情飙发。\n\n飘然杖屦南来。高楼同赆霞杯。笑问梁园宾客，如今谁是邹枚。\n\n","type":[]}
{"_id":{"$oid":"5b9a1c5e367d5c0f40d248ac"},"title":"四时般若","dynasty":"宋代","writer":"释法泰","content":"林木萧条复本根，严霜冻雪鏁松门。\n地炉煨火通身暖，寒暑到来休更论。","type":[]}
{"_id":{"$oid":"5b9a1c5e367d5c0f40d248ad"},"title":"贺新郎·知彼须知此","dynasty":"宋代","writer":"冯取洽","content":"知彼须知此。问筹边、攻守规模，云何则是。景色愔愔犹日暮，壮士无由吐气。又安得、将如廉李。燕坐江沱甘自蹙，笑腐儒、枉楦朝家紫。用与舍，徒为耳。黄芦白苇迷千里。叹长淮、篱落空疏，仅馀残垒。读父兵书宁足恃，击楫谁盟江水。有识者、知其庸矣。多少英雄沈草野，岂堂堂、吾国无君子。起诸葛，总戎事。","type":[]}
{"_id":{"$oid":"5b9a1c5e367d5c0f40d248ae"},"title":"蓼花和韵","dynasty":"明代","writer":"苏仲","content":"挥毫曾记昔年游，每爱幽葩傍素秋。可是水仙遗骨骼，只随烟月伴沧洲。\n\n江山识面扁舟客，天地无心老钓裘。我亦分明湖海士，轻红留照木兰舟。\n\n","type":[]}
{"_id":{"$oid":"5b9a1c5e367d5c0f40d248af"},"title":"晒蓑亭 其二","dynasty":"宋代","writer":"赵蕃","content":"冰玉溪山近与邻，我舟来往故成频。眼边风物浑如旧，只欠行吟采若人。\n\n","type":[]}
{"_id":{"$oid":"5b9a1c5e367d5c0f40d248b0"},"title":"消夏二首得歌字 其一 旧史","dynasty":"近代","writer":"张中行","content":"天心庙略定如何，百世谁闻击壤歌。故纸商周仍礼乐，深宫父子亦干戈。\n\n岂无汗简传高手，应有閒庭设雀罗。束带嵩呼多少事，几人归去老烟蓑。\n\n","type":[]}
{"_id":{"$oid":"5b9a1c5e367d5c0f40d248b1"},"title":"七夕口占","dynasty":"宋代","writer":"张镃","content":"凉生金井未飘桐，月户星楼记古风。\n乞巧频年但成拙，懒将祈请效儿童。","type":[]}
{"_id":{"$oid":"5b9a1c5e367d5c0f40d248b2"},"title":"淮阴侯","dynasty":"宋代","writer":"梅尧臣","content":"功既高天下，身何不自防。\n已能成汉业，无复假齐王。\n复耻哙为伍，安知吕所忘。\n空名流未竭，淮水共汤汤。","type":[]}
{"_id":{"$oid":"5b9a1c5e367d5c0f40d248b3"},"title":"过临平二首 其二","dynasty":"宋代","writer":"汪藻","content":"睡起凉生岸，钩帘坐小窗。麦风能起柁，梅雨不鸣江。\n\n往事心长折，归涂影自双。依然蒲柳地，人老故先降。\n\n","type":[]}
{"_id":{"$oid":"5b9a1c5e367d5c0f40d248b4"},"title":"箜篌谣二首寄季长少卿","dynasty":"宋代","writer":"陆游","content":"少壮离别时，回顾日月长；会合终有期，何恨天一方。\n我齿如败屐，君发如新霜，余日复几何，万里遥相望。\n欲泣老无泪，欲梦不可常。\n寄书何时到？江汉春茫茫。","type":[]}
{"_id":{"$oid":"5b9a1c5e367d5c0f40d248b5"},"title":"东湖即景 其二","dynasty":"清代","writer":"林庆旺","content":"一苇舟行游兴阑，锦鳞磅礡共垂竿。萍依泽畔岸连袂，星覆津头矶戴冠。\n\n籹牖云斜梳曲鬓，烟波日落镜悬盘。东湖今作西湖赏，也许骚人极目看。\n\n","type":[]}
{"_id":{"$oid":"5b9a1c5f367d5c0f40d248b6"},"title":"题李少府别业","dynasty":"唐代","writer":"唐求","content":"寻得仙家不姓梅，马嘶人语出尘埃。竹和庭上春烟动， \n 花带溪头晓露开。绕岸白云终日在，傍松黄鹤有时来。 \n 何年亦作围棋伴，一到松间醉一回。","type":[]}
{"_id":{"$oid":"5b9a1c5f367d5c0f40d248b7"},"title":"和张直可投诗十首 其九","dynasty":"宋代","writer":"王洋","content":"楚楚才名六尺身，此间襟度有殊珍。瓶无馀粟难论富，箧有风光不似贫。\n\n","type":[]}
{"_id":{"$oid":"5b9a1c5f367d5c0f40d248b8"},"title":"逍遥咏 其二","dynasty":"宋代","writer":"赵炅","content":"遁迹深岩谷，身闲未是闲。研穷堪语默，寂静杳冥间。\n\n秘密逢邪见，难开大道关。金丹无效用，弗可返童颜。\n\n","type":[]}
{"_id":{"$oid":"5b9a1c5f367d5c0f40d248b9"},"title":"癸卯寓杭戏写目送飞鸿手挥五弦图潦草为婢子所笑因题与女玉祥收为刘氏清话","dynasty":"明代","writer":"张宁","content":"九月十五住杭州，潇潇风雨生离愁。閒寻败笔作图画，生纸烂墨伤昏眸。\n\n小鬟立侍笑欲倒，走入幽闺向娘道。山头颓似土灰堆，树根乱若蓬蒿草。\n\n空中四鸟飞横斜，笔浓大如赤老鸦。乌纱素服一閒客，坐看去鸟弹琵琶。\n\n我生不是丹青者，适兴投情恣挥写。等閒涂抹岂足言，便有旁观说高下。\n\n何况嵇康妙绝伦，清谈旷视能容身。\n\n","type":[]}
{"_id":{"$oid":"5b9a1c5f367d5c0f40d248ba"},"title":"夜读离骚","dynasty":"宋代","writer":"华岳","content":"楮衾封冷白凝霜，展转无眠夜未央。\n风欲送愁先卷帐，雨嫌多梦故敲窗。\n自惭鼓瑟投齐好，谩接歌舆效楚狂。\n起把离骚读幽闷，楚词还似楚江长。","type":[]}
{"_id":{"$oid":"5b9a1c5f367d5c0f40d248bb"},"title":"怀内二首 其一","dynasty":"明代","writer":"张家玉","content":"闺中昨日起离愁，杨柳青青送客舟。今夕凄凉又何处，半帆烟雨楚江秋。\n\n","type":[]}
{"_id":{"$oid":"5b9a1c5f367d5c0f40d248bc"},"title":"效古十九首 其十一","dynasty":"明代","writer":"黄仲昭","content":"驱车早言旋，胡为事远游。韶华如昨日，金风复飕飗。\n\n百年驹过隙，人生难久留。惟思早立身，可以传千秋。\n\n光阴苟蹉跎，倏忽委山丘。去去从此始，弩力慎勿休。\n\n","type":[]}
{"_id":{"$oid":"5b9a1c5f367d5c0f40d248bd"},"title":"八月八日在舟中作","dynasty":"清代","writer":"林朝崧","content":"桂落三山开琐院，群雄此日校文战。邹、郭同分市骏金，由基独试吟猿箭。\n\n有人抱璞涉风波，云是当年旧卞和。怅望玉门难自献，回思刖足一高歌。\n\n","type":[]}
{"_id":{"$oid":"5b9a1c5f367d5c0f40d248be"},"title":"乙丑中秋与山 其五","dynasty":"宋代","writer":"史尧弼","content":"海门湖上东畔开，海东飞仙呼不来。乘桴便欲径浮去，无人从我复空回。\n\n","type":[]}
{"_id":{"$oid":"5b9a1c5f367d5c0f40d248bf"},"title":"莪默绝句集译笺乙集 其一四九","dynasty":"当代","writer":"伯昏子","content":"旧欢惟剩假名存，旧友于今剩酒浑。倾盖相逢当悃款，除非对盏乐何论。\n\n","type":[]}
{"_id":{"$oid":"5b9a1c61367d5c0f40d248c0"},"title":"清平乐·春风依旧","dynasty":"宋代","writer":"赵令畤","content":"春风依旧，著意隋堤柳。搓得鹅儿黄欲就，天气清明时候。\n去年紫陌青门，今宵雨魄云魂。断送一生憔悴，只消几个黄昏？","type":["春景","抒情","忆旧","怀今"],"audioUrl":"https://guwen-1252396323.cos.ap-chengdu.myqcloud.com/guwen/20180913161425670.mp3","remark":"著意：著，显露；显著。意，情景。\n隋堤柳：指隋炀帝时在运河堤岸所植的杨柳。\n“搓得鹅儿黄欲就”：搓，用手掌来回揉摩，此处喻谓给柳树染色；鹅儿黄，即鹅黄色‘就，成。\n紫陌：指京师郊外的路。\n青门：长安城的东南门系青色，俗称青门。此指京城的城门。\n雨魄云魂：比喻作者的行踪像雨中的魄、云中的魂一样飘泊无定。\n\n","translation":"春风和往年一样，十分关心隋堤上的杨柳；清明时节温暖时分，它把柳枝儿揉搓成鹅儿黄的颜色。\n去年春天，我与你在京城的大道上，在城门外的隋堤上，一起流连；今夜，我却只能在梦中和你化为云雨的魂魄相见。我如此的悲痛，只需要几个夜晚，就会令我的一生憔悴不堪。\n\n"}
{"_id":{"$oid":"5b9a1c61367d5c0f40d248c1"},"title":"题绣君女史百花卷子","dynasty":"清代","writer":"管筠","content":"云裳月佩各清华，斑管凝香绚彩霞。知我性耽禅悦惯，毫端多写妙莲花。\n\n","type":[]}
{"_id":{"$oid":"5b9a1c61367d5c0f40d248c2"},"title":"兵马俑 其二","dynasty":"当代","writer":"姚佳","content":"六国未连横，醒时尽杀声。哀其伤病死，换得度量衡。\n\n","type":[]}
{"_id":{"$oid":"5b9a1c61367d5c0f40d248c3"},"title":"熊主簿示梅花十绝诗至梅花已过因观海棠辄次","dynasty":"宋代","writer":"刘克庄","content":"海棠洞下醉忘归，岁月如驰不可追。\n想得千株今合抱，此生未卜再游时。","type":[]}
{"_id":{"$oid":"5b9a1c61367d5c0f40d248c4"},"title":"句","dynasty":"宋代","writer":"李先","content":"宁舍济川航。","type":[]}
{"_id":{"$oid":"5b9a1c61367d5c0f40d248c5"},"title":"重登滕王阁","dynasty":"唐代","writer":"李涉","content":"滕王阁上唱伊州，二十年前向此游。 \n 半是半非君莫问，好山长在水长流。","type":[]}
{"_id":{"$oid":"5b9a1c61367d5c0f40d248c6"},"title":"方公说通直见示与小子京和答棋诗四篇因次本韵继蒙宠惠前后凡十五篇牵强奉答 其三","dynasty":"宋代","writer":"苏颂","content":"久从閒僻向沧池，忽见嘉宾喜可知。触热正烦思美荫，卧疴方苦遘良师。\n\n欲留尽兴时须饮，要取忘忧祗有棋。二者已欣陪造适，解颐仍得鼎来诗。\n\n","type":[]}
{"_id":{"$oid":"5b9a1c61367d5c0f40d248c7"},"title":"尹楼岩久留华亭","dynasty":"宋代","writer":"朱南杰","content":"风雷昨夜揭窗纱，未信楼岩不忆家。\n和靖山头春到了，莫因寻鹤负梅花。","type":[]}
{"_id":{"$oid":"5b9a1c61367d5c0f40d248c8"},"title":"集聂游戏","dynasty":"当代","writer":"何永沂","content":"你是何人我是谁，早非亚子献章时。\n\n昔时朋友今时帝，万众归心吻地皮。\n\n","type":[]}
{"_id":{"$oid":"5b9a1c61367d5c0f40d248c9"},"title":"试院次韵答吴草庐先生","dynasty":"元代","writer":"贡奎","content":"暂客留应喜，微官去恨迟。竹高当户直，花重向帘垂。\n\n对酒惊人别，看诗感岁移。山中足幽事，猿鹤旧曾期。\n\n","type":[]}
{"_id":{"$oid":"5b9a1c62367d5c0f40d248ca"},"title":"东林庵","dynasty":"清代","writer":"荣汝楫","content":"东林名胜夙神驰，院外僧庵庵外祠。剩有箭河环一水，更无乔木翳千枝。\n\n大儒高衲成同传，幽草闲门动远思。惆怅风流王学士，寒宵谁续咏梅诗。\n\n","type":[]}
{"_id":{"$oid":"5b9a1c62367d5c0f40d248cb"},"title":"感事 其三","dynasty":"清代","writer":"张洵佳","content":"忆从庚子肇兵端，膏血民间吸已完。白刃盟坛要约易，黄金土块铸成难。\n\n欲惩贪墨提中饱，先责清廉到上官。我本局中今局外，公鸡无膳一心安。\n\n","type":[]}
{"_id":{"$oid":"5b9a1c62367d5c0f40d248cc"},"title":"山中避难作","dynasty":"唐代","writer":"来鹄","content":"山头烽火水边营，鬼哭人悲夜夜声。 \n 唯有碧天无一事，日还西下月还明。","type":[]}
{"_id":{"$oid":"5b9a1c62367d5c0f40d248cd"},"title":"采薇（二首）","dynasty":"明代","writer":"蔡羽","content":"采薇南山下，忽忆千里人。\n岂无临歧言，一别今几春。\n旧交容易新，新交容易亲。\n缄书重复启，曲折情难陈。\n勿陈逢彼怒，人心不逮故。\n愿言秉子德，千秋爱贞素。¤","type":[]}
{"_id":{"$oid":"5b9a1c62367d5c0f40d248ce"},"title":"万年欢","dynasty":"宋代","writer":"苏氏","content":"日暖霜红，画戟门开，锦筵歌振梁尘。正是慈闱熙熙，庆诞佳辰。象服鱼轩灿烂，喜高年、福禄长新。承颜处，朱紫相将，更兼华胄诜诜。家声未论王谢，有禁中颇牧，江左机云。雁字鸳行，雍容高步金门。况有子孙侍列，拥阶庭、玉洁兰薰。持芳醑，满酌瑶觞，竞祝遐寿千春。","type":[]}
{"_id":{"$oid":"5b9a1c62367d5c0f40d248cf"},"title":"泛镜湖□□","dynasty":"唐代","writer":"王贞白","content":"我泛镜湖日，未生千里莼。时无贺宾客，谁识谪仙人。 \n 吟对四时雪，忆游三岛春。恶闻亡越事，洗耳大江滨。","type":[]}
{"_id":{"$oid":"5b9a1c62367d5c0f40d248d0"},"title":"左目痛六言九首","dynasty":"宋代","writer":"刘克庄","content":"深碧非少林祖，暴赤疑归宗僧。\n何须近青藜杖，不愿如紫石棱。","type":[]}
{"_id":{"$oid":"5b9a1c62367d5c0f40d248d1"},"title":"和菊潭玉泉韵","dynasty":"宋代","writer":"施枢","content":"不是灵源透碧虚，可容六六化龙鱼。\n讲经人去前湖暝，翻手为霖自有余。","type":[]}
{"_id":{"$oid":"5b9a1c62367d5c0f40d248d2"},"title":"晚登保安城西望小顶山","dynasty":"清代","writer":"佟凤彩","content":"碧嶂青青翠色横，夕阳直射古荒城。乱峰烟锁层层秀，瀑水晴悬的的明。\n\n鸟弄余辉缘树语，樵迷幽径带云行。停骖西望饶佳致，远隔关山忆帝京。\n\n","type":[]}
{"_id":{"$oid":"5b9a1c62367d5c0f40d248d3"},"title":"咏郡斋壁画片云（得归字）","dynasty":"唐代","writer":"岑参","content":"云片何人画，尘侵粉色微。未曾行雨去，不见逐风归。 \n 只怪偏凝壁，回看欲惹衣。丹青忽借便，移向帝乡飞。","type":[]}
{"_id":{"$oid":"5b9a1c63367d5c0f40d248d4"},"title":"诸家牡丹已谢小圃忽开两朵皆大如斗戏题二绝 其一","dynasty":"宋代","writer":"刘克庄","content":"地荒岂有雕栏护，日烈元无绣幕遮。九十种俱开谢了，末稍开到后村花。\n\n","type":[]}
{"_id":{"$oid":"5b9a1c64367d5c0f40d248d5"},"title":"南辕杂诗一百八章 其五十四","dynasty":"清代","writer":"姚燮","content":"齐藩重北杏，卫隘联桃邱。纡行觅厓略，山径升崒崷。\n\n山洼匿孤县，俯见人烟稠。烟气浮上山，山云平与纠。\n\n我疑云中君，天半骖鸾游。挥云可成雨，下灌千里畴。\n\n","type":[]}
{"_id":{"$oid":"5b9a1c64367d5c0f40d248d6"},"title":"题合肥驿","dynasty":"宋代","writer":"王之道","content":"重来岁月恍如飞，但怪芜城壁四围。千里漫推新政善，几人能遂故园归。\n\n云蒸残暑催登谷，风作新凉戒授衣。小驿滞留朋旧绝，何妨白昼掩朱扉。\n\n","type":[]}
{"_id":{"$oid":"5b9a1c64367d5c0f40d248d7"},"title":"露","dynasty":"清代","writer":"弘历","content":"应节如垂玉，晞阳欲起烟。润馀霏晚卉，凉始到前川。\n\n莎阪愁蛩语，兰皋迟客鞭。名言思祭义，触景倍悽然。\n\n","type":[]}
{"_id":{"$oid":"5b9a1c64367d5c0f40d248d8"},"title":"陈帐管尊公挽诗","dynasty":"宋代","writer":"方岳","content":"不独於书癖，论边语亦奇。\n丘园身竟老，场屋世谁知。\n客下陈蕃榻，人传窦谏碑。\n九华山翠外，烟草正离离。","type":[]}
{"_id":{"$oid":"5b9a1c64367d5c0f40d248d9"},"title":"夜坐","dynasty":"清代","writer":"缪公恩","content":"银汉清澄白露凉，西廊月影转东廊。怀人耿耿不成寐，远雁数声秋夜长。\n\n","type":[]}
{"_id":{"$oid":"5b9a1c64367d5c0f40d248da"},"title":"不忧死四首 其一","dynasty":"明代","writer":"释函是","content":"吾病不忧死，死关大法衰。于今行古道，舍我其为谁。\n\n","type":[]}
{"_id":{"$oid":"5b9a1c64367d5c0f40d248db"},"title":"伤心诗","dynasty":"清代","writer":"钱秉镫","content":"着眼空花一刻徂，苍天何意夺童乌？\n玉台已碎怀中镜，明月还沉掌上珠。\n早信灵氛逃大劫，难将因果问浮屠。\n平生儿女钟情甚，此际黄泉舐犊无？","type":[]}
{"_id":{"$oid":"5b9a1c64367d5c0f40d248dc"},"title":"颂古五十七首","dynasty":"宋代","writer":"释道昌","content":"腰金上太行，贼眼尽惊慞。\n不因遭毒手，谁肯夜烧香。","type":[]}
{"_id":{"$oid":"5b9a1c64367d5c0f40d248dd"},"title":"赠卢次楩 其二","dynasty":"明代","writer":"谢榛","content":"谁识丰城剑，天空紫气高。老来悲道路，醉后益风骚。\n\n物议冰霜过，才名岁月劳。一寒今范叔，谁复赠绨袍。\n\n","type":[]}
{"_id":{"$oid":"5b9a1c65367d5c0f40d248de"},"title":"句","dynasty":"宋代","writer":"李师中","content":"对面好峰横翠幕，绕城垂柳拂清涟。","type":[]}
{"_id":{"$oid":"5b9a1c65367d5c0f40d248df"},"title":"临江仙 寄友","dynasty":"当代","writer":"姜书阁","content":"记得当年三月暮，小桥携手同游，古今中外话无休。\n\n落花飞点点，流水去悠悠。\n\n转眼已如春梦杳，往事莫任淹留。别来多病又多愁！\n\n断鸿荒浦上，新月柳梢头。\n\n","type":[]}
{"_id":{"$oid":"5b9a1c65367d5c0f40d248e0"},"title":"得外子南安书作此解慰","dynasty":"清代","writer":"杨浣芬","content":"南天睽隔盼归鸿，沈滞音书匝月中。一纸平安深慰藉，千丝情绪暂消融。\n\n蛮方民俗难为治，乱世财源渐告穷。治谱承家宜勉力，好凭清德化顽蒙。\n\n","type":[]}
{"_id":{"$oid":"5b9a1c65367d5c0f40d248e1"},"title":"西江月·问讯湖边春色","dynasty":"宋代","writer":"张孝祥","content":"问讯湖边春色，重来又是三年。东风吹我过湖船，杨柳丝丝拂面。\n世路如今已惯，此心到处悠然。寒光亭下水如天，飞起沙鸥一片。","type":["宋词三百首","婉约","怀恋","山水"],"remark":"西江月：词牌名，原唐教坊曲。又名《白苹香》、《步虚词》、《晚香时候》、《玉炉三涧雪》、《江月令》。双调，五十字，上下片各两平韵，结句各叶一仄韵。\n题溧阳三塔寺：溧阳，今江苏省溧阳县。三塔寺，溧阳境内寺名。这首词原无题，南宋周密《绝妙好词》本增补为“丹阳湖”，而厉鹗笺注则作“题溧阳三塔寺”。宋王象之《舆地纪胜》谓丹阳湖在当涂县东南六十九里。当时为建康和宣城之间内河交通的必经航道。黄异《花庵词选》题作“洞庭”，显系疏误。按岳珂《玉楮集》有诗题《三塔寒光亭张于湖书词寺柱吴毅夫命名后轩》，所云“张于湖书词”，当指此篇。\n问讯：问候。湖：指三塔湖。\n重来又是三年：相隔三年重游旧地。\n过湖船：驶过湖面的船。\n杨柳丝丝：形容杨柳新枝柔嫩如丝。拂面：轻轻地掠过面孔。\n世路：世俗生活的道路。\n寒光亭：亭名。在江苏省溧阳县西三塔寺内。\n沙鸥：沙洲上的鸥鸟。\n\n","translation":"问候这湖中的春水，岸上的春花，林间的春鸟，你们太美了，这次的到来距前次已是三年了。东风顺吹，我驾船驶过湖面，杨柳丝丝拂面，似对我的到来表示欢迎。\n人生道路上的曲折、沉浮我已习惯，无论到哪里，我的心一片悠然。寒光亭下，湖水映照天空，真是天水一色，水面上飞起一群沙鸥。\n\n"}
{"_id":{"$oid":"5b9a1c65367d5c0f40d248e2"},"title":"归括苍和杨嗣之吏部烟雨楼韵四首","dynasty":"宋代","writer":"姜特立","content":"绝唱从前恨未多，骚人墨客浪经过。\n直须吏部杨夫子，始奈楼中烟雨何。","type":[]}
{"_id":{"$oid":"5b9a1c65367d5c0f40d248e3"},"title":"落成会咏一首","dynasty":"唐代","writer":"陈元光","content":"泉潮天万里，一镇屹天中。筮宅龙钟地，承恩燕翼宫。 \n 环堂巍岳秀，带砺大江雄。轮奂云霄望，晶华日月通。 \n 凌烟乔木茂，献宝介圭崇。昆俊歌常棣，民和教即戎。 \n 盘庚迁美土，陶侃效兼庸。设醴延张老，开轩礼吕蒙。 \n 无孤南国仰，庶补圣皇功。","type":[]}
{"_id":{"$oid":"5b9a1c65367d5c0f40d248e4"},"title":"次韵邓正字慎思秋日同文馆九首 其六","dynasty":"宋代","writer":"晁补之","content":"忆卧蓬莱阁，同听午唱鸡。星辰望天北，簪组隔城西。\n\n几日宣鱼钥，长驱响月题。更凭催邓子，要剸玉如泥。\n\n","type":[]}
{"_id":{"$oid":"5b9a1c65367d5c0f40d248e5"},"title":"别诸禅众 其二","dynasty":"宋代","writer":"向宗道","content":"古殿琅珰木鱼响，匆匆策马长松间。回头却恨归时早，月淡烟昏不见山。\n\n","type":[]}
{"_id":{"$oid":"5b9a1c65367d5c0f40d248e6"},"title":"惟寅治第于甃石中得大禹岣嵝碑因函置壁间赋此纪事是日同观者王行父汪明生","dynasty":"明代","writer":"胡应麟","content":"十丈穹窿照海湄，玄圭犹忆告成时。不缘奇字中郎识，那得灵文大夏遗。\n\n雾拥蛟鼍晴挂壁，星攒科斗夜临池。他年手勒燕然碣，万古银钩对陆离。\n\n","type":[]}
{"_id":{"$oid":"5b9a1c65367d5c0f40d248e7"},"title":"忠谠凝岚","dynasty":"明代","writer":"黄琏","content":"亭亭宝盖紫云屯，域内群山此独尊。白鹭池高天作鉴，苍龙峡静帝为门。\n\n读书台已称今古，遗俗人犹诵状元。八桂尚留风土记，忠言谠论至今存。\n\n","type":[]}
{"_id":{"$oid":"5b9a1c66367d5c0f40d248e8"},"title":"夜宿坑口公馆母夫人喜见新月赋此","dynasty":"明代","writer":"张萱","content":"春霖弥月客行难，此夕停车暂倚栏。纤魄已能披宿雾，微明尚觉带馀寒。\n\n霜浮鹊彩晴犹湿，雨蚀珠胎影未完。笑唤儿孙下阶拜，慈闱今亦举头看。\n\n","type":[]}
{"_id":{"$oid":"5b9a1c66367d5c0f40d248e9"},"title":"送陆武选文量之浙江参政","dynasty":"明代","writer":"李东阳","content":"天上风云拥俊豪，海边鱼鸟识旌旄。心悬紫禁千门月，气压层江百丈涛。\n\n高论有人传谏草，清时无事说兵曹。极知民社关忧乐，未放山川入醉毫。\n\n","type":[]}
{"_id":{"$oid":"5b9a1c67367d5c0f40d248ea"},"title":"送丁指挥","dynasty":"明代","writer":"顾清","content":"丁将军，家习武，身好文，一生读书思致君。君门射策不得意，俛著兜鍪发如猬。\n\n男儿岂必皆明经，叔皮定远俱成名。阴山尚有强梁客，听我秋弓霹雳声。\n\n","type":[]}
{"_id":{"$oid":"5b9a1c67367d5c0f40d248eb"},"title":"入山谒怡然上人因成短篇皆书即时事","dynasty":"宋代","writer":"强至","content":"行穿六松阴，鸟语逢人寂。\n林僧洗山缽，正了寒堂食。\n揖我喜满颜，吟窗半轩辟。\n凤凰不无情，天外送佳色。\n春风动花雨，枝上或涓滴。\n羡师得安住，我亦有闲适。\n出门懒鞍马，把袂步幽石。\n石尽浮泥深，恰恰露双屐。\n临别心徘徊，野店更一息。","type":[]}
{"_id":{"$oid":"5b9a1c67367d5c0f40d248ec"},"title":"读史 其七","dynasty":"清代","writer":"孔祥淑","content":"画虎状狰狞，遥望犹悚惧。况在小儿女，何敢与之遇。\n\n父为虎所曳，杨香赫然怒。奋臂不顾身，搏虎如搏兔。\n\n扼颈虽靡牙，俯伏驰若鹜。笑彼逐虎者，色变失故步。\n\n善撄如冯妇，负嵎犹四顾。\n\n","type":[]}
{"_id":{"$oid":"5b9a1c67367d5c0f40d248ed"},"title":"南歌子 其十","dynasty":"当代","writer":"程滨","content":"一向心如水，新来臆渐怦。关雎之乱绕秦筝。对面两相无语目成情。\n\n","type":[]}
{"_id":{"$oid":"5b9a1c67367d5c0f40d248ee"},"title":"水调歌头·天宇正高爽","dynasty":"宋代","writer":"吴潜","content":"天宇正高爽，更蹑最高楼。长风为我驱驾，极目海山头。不用牛山孟浩，不用齐山杜牧，人景自堪酬。举酒酹空阔，汗漫与为游。 \n 捻黄花，怜白首，恨难收。颓龄使汝能制，何待更封留。眼底朱甍画栋，往往人非物是，蟋蟀自鸣秋。万里一搔首，无处著萧飕。","type":[]}
{"_id":{"$oid":"5b9a1c67367d5c0f40d248ef"},"title":"同姬人饮酒竟日得诗五章 其四","dynasty":"清代","writer":"姚燮","content":"高风自栗烈，挹之吾知和。沄沄玉镜光，摇动春江波。\n\n开窗放天影，莹若新濯罗。澄想有馀隽，写以低声哦。\n\n两心各夷惠，爱正情无阿。酒尽不识醉，宁复思其他。\n\n","type":[]}
{"_id":{"$oid":"5b9a1c67367d5c0f40d248f0"},"title":"采桑子","dynasty":"宋代","writer":"晏殊","content":"红英一树春来早，独占芳时。我有心期。把酒攀条惜绛蕤。 \n 无端一夜狂风雨，暗落繁枝。蝶怨莺悲。满眼春愁说向谁。","type":[]}
{"_id":{"$oid":"5b9a1c67367d5c0f40d248f1"},"title":"题孟浩然霜晓吟行图","dynasty":"宋代","writer":"戴表元","content":"霜风飒飒搅吟鞍，童怖驴愁作许难。\n便使玉堂遭遇去，朝参更是五更寒。","type":[]}
{"_id":{"$oid":"5b9a1c68367d5c0f40d248f2"},"title":"游仙窟诗 别文成","dynasty":"唐代","writer":"崔五嫂","content":"此时经一去，谁知隔几年。双凫伤别绪，独鹤惨离弦。\n\n怨起移酲后，愁生落醉前。若使人心密，莫惜马蹄穿。\n\n","type":[]}
{"_id":{"$oid":"5b9a1c68367d5c0f40d248f3"},"title":"览秀亭诗","dynasty":"宋代","writer":"范仲淹","content":"南阳有绝胜，城下百花洲。\n谢公创危亭，屹在高城头。\n尽览洲中秀，历历销人忧。\n作诗刻金石，意垂千载休。\n我来亭早坏，何以待英游。\n试观荆棘繁，欲步瓦砾稠。\n嗟嗟命良工，美材肆尔求。\n曰基复曰搆，落成会中秋。\n开樽揖明月，席上皆应刘。\n敏速迭唱和，醺酣争献酬。\n老子素不浅，预兹年少俦。\n九日重登临，凉空氛气收。\n风来雁声度，云去山色留。\n西郊有潭菊，满以金船浮。\n雅为郡子寿，外物真悠悠。\n过则与春期，春时良更优。\n焰焰众卉明，衮衮新泉流。\n箫鼓动地喧，罗绮倾城游。\n五马不行乐，州人为之羞。\n亭焉讵可废，愿此多贤侯。","type":[]}
{"_id":{"$oid":"5b9a1c68367d5c0f40d248f4"},"title":"杂诗四首 其三","dynasty":"宋代","writer":"王之望","content":"龟肉不可食，蟹螯不中卜。龟以壳自戕，蟹以味见戮。\n\n所养殊毅豹，所亡等臧谷。一足致患害，内外皆鸩毒。\n\n嵇康坐才死，霍禹以势族。乐哉蟹螯中，贮此老龟肉。\n\n","type":[]}
{"_id":{"$oid":"5b9a1c68367d5c0f40d248f5"},"title":"媒问嫠","dynasty":"宋代","writer":"胡次焱","content":"媒问嫠，汝何伤。汝为闺秀时，辛苦事蚕桑。僩瑟顺为正，婉娩礼自将。\n\n笥中有练裙，衣上无明珰。贫女古难嫁，卖犬办资装。\n\n中年得夫婿，憧憧拜姑嫜。肃容采蘋藻，洗手供羹汤。\n\n良人正少年，相期家道昌。良缘天所妒，夫婿奄云亡。\n\n自从夫婿亡，十年守空房。素帷代锦帱，苫席易牙床。\n\n孤眠耿夜半，单立黯昏黄。茕茕影徘徊，鞅鞅情彷徨。\n\n皓月照枕衾，暴雨颓垣墙。独寤谁呼唤，独语谁交相。\n\n如凌空失翼，如涉川无梁。嫠来吾语汝，琴瑟贵更张。\n\n汝箧既单薄，汝门复凄凉。汝寒何以衣，汝饥何以粮。\n\n纺绩终难给，舂汲劳欲僵。死者不复起，生者宜自详。\n\n邻有美丈夫，颙颙更昂昂。牛羊量用谷，金玉堆满堂。\n\n画梁青琐闼，珠帘毹氍厢。雕户金弹丸，宝鞍青丝缰。\n\n旌旗明晚霞，剑戟磨秋霜。奴隶厌绮纨，犬猫弃餦餭。\n\n门下粲珠履，庭前沸笙簧。出则专城居，入则侍明光。\n\n一呼千夫诺，一指万夫张。一笑生羽翼，一怒起锋芒。\n\n吾慕昔蹇修，与汝解佩纕。以此窈窕妇，配彼组绘郎。\n\n花树戏蛱蝶，莲浦浴鸳鸯。无烦赋藕花，且喜华枯杨。\n\n何妨鸾舞镜，应彼凤求凰。人无百岁人，倏忽如风狂。\n\n莫将泡影身，徒置冰炭场。死后留名节，身朽魂茫茫。\n\n生前受富贵，志得意洋洋。人生行乐尔，二者试裁量。\n\n蔬食不日给，孰与饫膏粱。荆钗不自谋，孰与云霞裳。\n\n年滔滔不反，貌骎骎已苍。败棋须换局，作戏且逢场。\n\n文君慕相如，恢女唤江郎。有发可重结，有耳何自戕。\n\n试问东夷子，何如声伯娘。信书不如无，未必有共姜。\n\n鬼妻变人妇，毋作老死孀。\n\n","type":[]}
{"_id":{"$oid":"5b9a1c68367d5c0f40d248f6"},"title":"寄严文炳","dynasty":"宋代","writer":"陈造","content":"赵侯当赐环，倔强耻媚灶。\n张侯鸣琴手，戍期几时到。\n何郎偕贤书，论价未足道。\n多烦问何如，好语君一报。","type":[]}
{"_id":{"$oid":"5b9a1c68367d5c0f40d248f7"},"title":"送吕霞卿吕当世弃官而出家今为道士","dynasty":"宋代","writer":"周紫芝","content":"得钱梦秽官梦尸，等为臭腐焉用为。世人爱官如爱命，君独弃官如弃泥。\n\n道人胸中少荆棘，一色但种枣与梨。华名自毁不足取，高位疾颠无乃危。\n\n鱼须忽复入君手，三命循墙急须走。朝持玉磬诵琅函，夜着黄冠朝北斗。\n\n天上云车久未来，壶中日月空长久。吴山楚泽两西东，与子一笑殊匆匆。\n\n会当握手五百载，摩挲金狄还相逢。\n\n","type":[]}
{"_id":{"$oid":"5b9a1c68367d5c0f40d248f8"},"title":"追和汪先生腊梅","dynasty":"近代","writer":"傅子馀","content":"一缕幽香纸上传，故家风味久茫然。日烘霜染知何世，玉质金裳已自仙。\n\n犹记得名双井后，不曾呵手六宫前。先生最是多情者，倚笔危栏欲雪天。\n\n","type":[]}
{"_id":{"$oid":"5b9a1c68367d5c0f40d248f9"},"title":"金莲出玉华","dynasty":"元代","writer":"王丹桂","content":"罗庄一境。曲水环山相掩映。地秀人贤。慕道崇真种善缘。邀予至此。供养殷勤心不止。报德无方。惟愿家家福寿昌。","type":[]}
{"_id":{"$oid":"5b9a1c68367d5c0f40d248fa"},"title":"和中甫吕氏园亭","dynasty":"宋代","writer":"沈遘","content":"长日阴阴雨与风，病夫高卧一舟中。少年欢气谁能遏，纵走名园看落红。\n\n","type":[]}
{"_id":{"$oid":"5b9a1c68367d5c0f40d248fb"},"title":"赠孙广伯","dynasty":"宋代","writer":"吕本中","content":"人皆笑君拙，我独喜君直。拙则世所无，直则未易识。\n\n昔者中丞公，事主以一德。从容进退间，多士所取则。\n\n朝廷九鼎重，冠冕万夫特。尘埃困大路，此老难再得。\n\n至今门下士，必以身许国。孰知强弩末，而有百钧力。\n\n贤孙后来秀，见我好颜色。收功却扫中，欲任门内责。\n\n空弮入善阵，匹马见勍敌。不嫌不识察，但恨无此获。\n\n欲赤莫如丹，欲黑莫如墨。吾常持此言，以辨主与贼。\n\n苟无牛羊害，则有天地塞。君能但拙直，亦莫忘黑白。\n\n","type":[]}
{"_id":{"$oid":"5b9a1c69367d5c0f40d248fc"},"title":"卓女怨","dynasty":"唐代","writer":"卢仝","content":"妾本怀春女，春愁不自任。迷魂随凤客，娇思入琴心。 \n 托援交情重，当垆酌意深。谁家有夫婿，作赋得黄金。","type":[]}
{"_id":{"$oid":"5b9a1c69367d5c0f40d248fd"},"title":"何叔京挽章二首","dynasty":"宋代","writer":"吕祖谦","content":"倾盖黄亭夜，翛然涧壑姿。\n倚天唯直干，到地绝旁枝。\n亹亹今何许，悠悠只自知。\n寒碑卧风雨，千载有深期。","type":[]}
{"_id":{"$oid":"5b9a1c6a367d5c0f40d248fe"},"title":"又和早行","dynasty":"宋代","writer":"范纯仁","content":"拂曙征人各向方，乍明林野更青苍。云头漏日开秋色，马足翻沙破晓霜。\n\n时事罕闻心愈静，故人不见恨空长。怜君素爱还乡乐，行役虽劳肯暂忘。\n\n","type":[]}
{"_id":{"$oid":"5b9a1c6a367d5c0f40d248ff"},"title":"会昌劝农","dynasty":"宋代","writer":"曾丰","content":"官不劝农农亦耕，诏书那可废常行。\n烟霞自避旌旗色，鱼鸟相疑金鼓声。\n蝶急岂遑追梦觉，鸠闲犹强管阴晴。\n忙中偷得须臾暇，聊借江山答太平。","type":[]}
{"_id":{"$oid":"5b9a1c6a367d5c0f40d24900"},"title":"送二子从子宜读书","dynasty":"宋代","writer":"刘翼","content":"三代读书无寸功，又将此法教儿童。\n旁人笑我背时好，不背旁人背乐翁。","type":[]}
{"_id":{"$oid":"5b9a1c6a367d5c0f40d24901"},"title":"自讼","dynasty":"宋代","writer":"薛季宣","content":"学问非干禄，宦游端为贫。生惭挽船令，羞杀采芝人。\n\n求牧知平陆，无浆卖棘津。读书心愧否，何日是来春。\n\n","type":[]}
{"_id":{"$oid":"5b9a1c6a367d5c0f40d24902"},"title":"读同学吴稚晖欧战意见书有感二首 其一","dynasty":"近代","writer":"龚锡圭","content":"西风杀气遒，暝色满高楼。狮梦先惊破，鱼书入望愁。\n\n雄心争霸业，壮志瞰全欧。一别相思苦，东西隔二洲。\n\n","type":[]}
{"_id":{"$oid":"5b9a1c6a367d5c0f40d24903"},"title":"明道元年章献明肃皇太后朝会十五首","dynasty":"隋代","writer":"佚名","content":"礼均孝慈，乐合韶武。\n至德光矣，鸿恩亦溥。\n上下和济，华夷乐湑。\n栈斝在行，盛停斯举。","type":[]}
{"_id":{"$oid":"5b9a1c6a367d5c0f40d24904"},"title":"元旦早朝","dynasty":"明代","writer":"孙勋","content":"绛阙双瞻碧玉空，衮衣遥拜紫宸宫。瑞光总映千门曙，淑气同看万国丰。\n\n禁柳厚笼仙掌露，炉烟轻散御帘风。幸随簪笏称华祝，忽睹云车驾六龙。\n\n","type":[]}
{"_id":{"$oid":"5b9a1c6a367d5c0f40d24905"},"title":"观张功父南湖海棠杖藜走笔三首 其三","dynasty":"宋代","writer":"杨万里","content":"天工信手洒明霞，若遣停匀未必佳。却得数株多叶底，殷勤衬出密边花。\n\n","type":[]}
{"_id":{"$oid":"5b9a1c6b367d5c0f40d24906"},"title":"登渭桥诗","dynasty":"南北朝","writer":"宗羁","content":"仲山朝饮马，还坐渭桥中。南瞻临别馆，北望尽离宫。\n\n四面衣裾合，三条冠盖通。兰香想和季，云起忆成公。\n\n圯上相知早，鸡鸣幸共同。\n\n","type":[]}
{"_id":{"$oid":"5b9a1c6b367d5c0f40d24907"},"title":"春帖子词·皇后阁十首","dynasty":"宋代","writer":"宋祁","content":"谁道春从何处来，只从金阙遍瑶台。\n苍龙便入时巡仗，玉液还飞行庆杯。","type":[]}
{"_id":{"$oid":"5b9a1c6b367d5c0f40d24908"},"title":"咏史三十一首 其十七","dynasty":"清代","writer":"黄毓祺","content":"珍重侍中血，溅衣勿浣也。孝惠且知之，何况进此者。\n\n今人多泰准，七尺肯轻舍。安危难可期，所恃有佳马。\n\n","type":[]}
{"_id":{"$oid":"5b9a1c6b367d5c0f40d24909"},"title":"代寿诗得韭字","dynasty":"明代","writer":"徐庸","content":"邵伯甘棠世稀有，侯寔雪仍继其后。一官不忝旧声华，百里今称贤父母。\n\n治民民乐去苛政，恺悌从容德弥厚。平生忠悃萃诸心，到处歌谣出于口。\n\n芳春此日遇生申，玳瑁筵开会僚友。东风吹影动炉香，南极分光照杯酒。\n\n松椿祝寿拟无算，竹帛垂名期不朽。他时黼黻上虞廷，康宁为服尧时韭。\n\n","type":[]}
{"_id":{"$oid":"5b9a1c6b367d5c0f40d2490a"},"title":"咏梅次韵二首 其二","dynasty":"宋代","writer":"张孝祥","content":"天与孤标不受尘，生憎桃李斗芳新。诗成名下无虚士，花在身边当丽人。\n\n只恐素英欺白发，试烦纤手插乌巾。风流今代神仙尉，管得河阳县里春。\n\n","type":[]}
{"_id":{"$oid":"5b9a1c6b367d5c0f40d2490b"},"title":"剪彩","dynasty":"唐代","writer":"张九龄","content":"姹女矜容色，为花不让春。既争芳意早，谁待物华真。 \n 叶作参差发，枝从点缀新。自然无限态，长在艳阳晨。","type":[]}
{"_id":{"$oid":"5b9a1c6b367d5c0f40d2490c"},"title":"虞美人·宝檀金缕鸳鸯枕","dynasty":"唐代","writer":"毛文锡","content":"宝檀金缕鸳鸯枕，绶带盘官锦。夕阳低映小窗明，南园绿树语莺莺，梦难成。\n玉炉香暖频添炷，满地飘轻絮。珠帘不卷度沉烟，庭前闲立画秋千，艳阳天。","type":["写人","女子","闺情"]}
{"_id":{"$oid":"5b9a1c6b367d5c0f40d2490d"},"title":"期陈明府子野晚过","dynasty":"明代","writer":"欧大任","content":"君岂陈惊座，邀欢满汉都。懒朝仍傲吏，纵饮亦吾徒。\n\n夕苑千花暗，春沟片月孤。糟床堪一斗，乘兴肯来无。\n\n","type":[]}
{"_id":{"$oid":"5b9a1c6b367d5c0f40d2490e"},"title":"哭伯先 其二","dynasty":"清代","writer":"柳亚子","content":"寻常巷陌奈君何，忍唱尊前青兕歌。海岛田横心自壮，天门陶侃翼空摩。\n\n千秋北府兵无敌，一水南徐夜有波。何日黄龙奠杯酒，髑髅饮器发横拖。\n\n","type":[]}
{"_id":{"$oid":"5b9a1c6b367d5c0f40d2490f"},"title":"严陵独钓","dynasty":"明代","writer":"王立道","content":"汉持太阿授新室，炎光黯然光欲灭。风尘倾洞天地昏，猰㺄竞食苍氓血。\n\n猗与光武起舂陵，司隶威仪耆老泣。昆阳一鼓虎豹奔，罔魑解首欃枪匿。\n\n虹霓扫除日月开，赤精复吐山川色。君臣会遇良有机，乾坤整顿无倒倾。\n\n先生兀然独坐钓，羊裘蒙茸对空泽。亦知天子即故人，不与四海俱臣妾。\n\n翩翩长揖还富春，狂奴不住公卿列。江流夜转鼋鼍寒，山气暝连风雨白。\n\n吁嗟贤士各有志，相助岂必能相屈。古来节义何代无，西京诸子今犹烈。\n\n九鼎宁论汉家重，一丝何止千钧力。画图彷佛清风生，尽濯贪颜洗顽骨。\n\n","type":[]}
{"_id":{"$oid":"5b9a1c6d367d5c0f40d24910"},"title":"江上二首 其二","dynasty":"宋代","writer":"张耒","content":"纷纷浑是梦，黯黯只消魂。江上浪无限，舟中酒一樽。\n\n","type":[]}
{"_id":{"$oid":"5b9a1c6d367d5c0f40d24911"},"title":"次韵黄秀才秋兴（二首）","dynasty":"明代","writer":"滕毅","content":"虎战龙争二十秋，江波日夜自东流。\n道傍无语王孙泣，天际含颦帝子愁。\n苜蓿风烟空壁垒，蒹葭霜露满汀洲。\n古来惟有西山月，永夜依依照白头。","type":[]}
{"_id":{"$oid":"5b9a1c6d367d5c0f40d24912"},"title":"游罗浮至冲虚观万象森然真洞天境界","dynasty":"明代","writer":"吴琏","content":"四百耸耸峰插天，一观万树青苍连。白头道士对棋局，碧眼小童鸣管弦。\n\n丹灶古泥浮紫气，修篁符叶霭苍烟。仙禽似有相留意，啼伴山房几觉眠。\n\n","type":[]}
{"_id":{"$oid":"5b9a1c6d367d5c0f40d24913"},"title":"题巨商壁","dynasty":"宋代","writer":"靓禅师","content":"去年巢穴书梁边，春暖双双绕槛前。\n莫讶主人帘不卷，恐术泥土污花砖。","type":[]}
{"_id":{"$oid":"5b9a1c6d367d5c0f40d24914"},"title":"怀长卿 其一","dynasty":"宋代","writer":"邹浩","content":"香醅新拨一尊浓，准拟君来笑语同。缘底留连过初约，凭栏日日望归蓬。\n\n","type":[]}
{"_id":{"$oid":"5b9a1c6d367d5c0f40d24915"},"title":"腊日宣诏幸上苑 / 催花诗","dynasty":"唐代","writer":"武则天","content":"明朝游上苑，火速报春知。\n花须连夜发，莫待晓风吹。","type":["冬天","写花"],"shangxi":"赏析 　　武则天当了皇帝以后，在一个寒冷的冬天，看见宫庭中的腊梅盛开，突然花兴大发，写了一首催花诗：“明朝游上苑，火速报春知，花须连夜发，莫待晓风吹”，命令百花次日一齐开放。次日，果然各种花果都承旨遵命。武则天到御花园赏花时，气候似乎变得特别暖和，池中冰块都已融化，陡然变成初春光景。武则天见林苑青翠，花开满园，万紫千红，十分高兴，立即命令宫人给这些花木挂以红绸并悬以金牌表示奖励。在百花丛中，唯有牡丹花迟迟未曾开放。武后震怒，命宫人燃炭火烧炙枝梗，牡丹方才怒开。然武则天气愤不息，下令将御花园中几千株牡丹逐出长安，移植东都洛阳，以示惩罚。洛阳因此成为牡丹之乡。百花生日，春花盛开，群芳争艳，南方许多地方常于此间举办花节、花市，供人观赏。繁花似锦的成都“蓉城”，每年二月十五日开始举行花会，届时将奇花异卉置于会场展览交流，是典型的花朝节的遗风。有的地区在花朝节尚有母亲用五彩线给女儿穿耳孔的习俗，盼女儿长大成人如花枝招展。也有一些地方于此日成群结队去郊外春游娱乐，欣赏大自然的美好时光。浙江省湖州一带，人们在花朝节这天，在花盆中插三角小彩旗，以祝贺花的生日。当地人认为此日种花、嫁接，最容易成活。二月二日过花朝节的地方，男女青年有在此日吃露天饭的习俗。 ▲","translation":"赏析 　　武则天当了皇帝以后，在一个寒冷的冬天，看见宫庭中的腊梅盛开，突然花兴大发，写了一首催花诗：“明朝游上苑，火速报春知，花须连夜发，莫待晓风吹”，命令百花次日一齐开放。次日，果然各种花果都承旨遵命。武则天到御花园赏花时，气候似乎变得特别暖和，池中冰块都已融化，陡然变成初春光景。武则天见林苑青翠，花开满园，万紫千红，十分高兴，立即命令宫人给这些花木挂以红绸并悬以金牌表示奖励。在百花丛中，唯有牡丹花迟迟未曾开放。武后震怒，命宫人燃炭火烧炙枝梗，牡丹方才怒开。然武则天气愤不息，下令将御花园中几千株牡丹逐出长安，移植东都洛阳，以示惩罚。洛阳因此成为牡丹之乡。百花生日，春花盛开，群芳争艳，南方许多地方常 展开阅读全文 ∨"}
{"_id":{"$oid":"5b9a1c6d367d5c0f40d24916"},"title":"画工李友直为余作冰天桂海二图，冰天画使","dynasty":"宋代","writer":"范成大","content":"许国无功浪著鞭，天教饱识汉山川。\n酒边蛮舞花低帽，梦里胡笳雪没鞯。\n收拾桑榆身老矣，追随萍梗意茫然。\n明朝重上归田奏，更放岷江万里船。","type":[]}
{"_id":{"$oid":"5b9a1c6d367d5c0f40d24917"},"title":"堂上歌行","dynasty":"明代","writer":"高启","content":"堂上歌，歌南山，主人为欢仰客颜。\n翠帷夜卷出两鬟，移尊更饮花树间。\n花树间，有明月。\n客不醉，歌不歇。","type":[]}
{"_id":{"$oid":"5b9a1c6d367d5c0f40d24918"},"title":"颂古一百二十一首 其四十","dynasty":"宋代","writer":"释宗杲","content":"出门握手话分携，古路迢迢去莫追。却笑波心遗剑者，区区空记刻舟时。\n\n","type":[]}
{"_id":{"$oid":"5b9a1c6d367d5c0f40d24919"},"title":"与郑少融、赵养民二使者访古訾家洲，归憩松","dynasty":"宋代","writer":"范成大","content":"飘飘竹雨润轻裘，嫋嫋松风系小舟。\n安得从容兴废手，越人重上訾家洲。","type":[]}
{"_id":{"$oid":"5b9a1c6e367d5c0f40d2491a"},"title":"访客舟中","dynasty":"明代","writer":"陈宪章","content":"船中酒多少，船尾阁春沙。\n恰到溪穷处，山山枳壳花。","type":[]}
{"_id":{"$oid":"5b9a1c6e367d5c0f40d2491b"},"title":"陈光禄惟顺迎暾书舍四首 其二 寺钟","dynasty":"明代","writer":"陆深","content":"蒲牢吼萧寺，明星出东方。动息各有会，随风远飘飏。\n\n唤起巫山梦，缥缈赋高堂。\n\n","type":[]}
{"_id":{"$oid":"5b9a1c6e367d5c0f40d2491c"},"title":"题石室藏书图","dynasty":"清代","writer":"刘文如","content":"开匣拜遗容，凄然心暗伤。未及见慈亲，惟见图卷长。\n\n夫子秉遗教，显亲早名扬。当年课夜读，教以古文章。\n\n治家似钟郝，半典嫁时裳。聚得千卷书，训以石室藏。\n\n夫子成德器，终天忆北堂。四祭陈五鼎，举爵每徬徨。\n\n哀哉寸草心，难报春晖光。于今选楼上，即是古墨庄。\n\n圣恩酬母德，更图一品妆。\n\n","type":[]}
{"_id":{"$oid":"5b9a1c6e367d5c0f40d2491d"},"title":"题壁 其三","dynasty":"宋代","writer":"和庵主","content":"黄皮裹骨一常僧，坏衲蒙头百虑澄。年老懒能频对客，攀萝又上一崚嶒。\n\n","type":[]}
{"_id":{"$oid":"5b9a1c6e367d5c0f40d2491e"},"title":"次韵惜范生","dynasty":"宋代","writer":"黄庭坚","content":"范侯躯干小，实有四海心。\n稍臞疑内热，不怒见勇沉。\n沽玉市无价，汲泉井方深。\n得失有毫末，明年斧可寻。","type":[]}
{"_id":{"$oid":"5b9a1c6e367d5c0f40d2491f"},"title":"焦山","dynasty":"明代","writer":"徐渭","content":"徵君祠庙碧山隈，僧舍中流面面开。全楚客帆遮浦下，广陵涛色漫窗来。\n\n曝鼋何事当牛触，养鹤翻劳刻石埋。隔取深泥题不得，空持黄绢立磨厓。\n\n","type":[]}
{"_id":{"$oid":"5b9a1c6e367d5c0f40d24920"},"title":"乍归九首","dynasty":"宋代","writer":"刘克庄","content":"架书多散乱，信手偶拈开。\n匹似前生读，茫然记不来。","type":[]}
{"_id":{"$oid":"5b9a1c6e367d5c0f40d24921"},"title":"江城子 其四 之子于归","dynasty":"当代","writer":"蔡淑萍","content":"夕阳轻笼小山村，挂鞭鸣，报佳音。东邻嫁女，贵客早扎亲。\n\n坐罢歌堂看电影，新风蔚，古风存。\n\n红日鸡声催出亲。父叮咛，母叮咛。含羞带笑，却又泪光莹。\n\n路转山回人不见，听宛转，唢呐声。\n\n","type":[]}
{"_id":{"$oid":"5b9a1c6f367d5c0f40d24922"},"title":"七月二十八日蒲大受仲明举偶来会宿三首 其二","dynasty":"宋代","writer":"郭印","content":"少城能款曲，敝馆辱留连。未搅秋风思，还同夜雨眠。\n\n烟尘惊绝塞，草木验流年。斗酒君须醉，新诗看百篇。\n\n","type":[]}
{"_id":{"$oid":"5b9a1c6f367d5c0f40d24923"},"title":"秋霁（西湖十咏·平湖秋月）","dynasty":"宋代","writer":"陈允平","content":"千顷玻璃，远送目斜阳，渐下林阗。题叶人归，采菱舟散，望中水天一色。碾空桂魄。玉绳低转云无迹。有素鸥，闲伴夜深，呼棹过环碧。 \n 相思万里，顿隔婵媛，几回琼台，同驻鸾翼。对西风、凭谁问取，人间那得有今夕。应笑广寒宫殿窄。露冷烟淡，还看数点残星，两行新雁，倚楼横笛。","type":[]}
{"_id":{"$oid":"5b9a1c70367d5c0f40d24924"},"title":"元日晏起书怀","dynasty":"明代","writer":"谢榛","content":"轮蹄遍九陌，此日独高眠。疏懒终何事，飘零又长年。\n\n地寒疑腊在，窗午觉春偏。短杖閒中侣，浮云醉里天。\n\n昨孤儿女望，今复岁时迁。起坐看明镜，苍苍鬓飒然。\n\n","type":[]}
{"_id":{"$oid":"5b9a1c70367d5c0f40d24925"},"title":"中秋同儿侄登宝峰亭","dynasty":"宋代","writer":"王之望","content":"绝顶凭栏思有余，沧江下眺眇三隅。\n月光此夜十分满，风色今朝一点无。\n乡国不须悲楚蜀，庭阶且喜集封胡。\n史君邂逅分鲜鲫，斫脍还成逸少图。","type":[]}
{"_id":{"$oid":"5b9a1c70367d5c0f40d24926"},"title":"秋日感怀","dynasty":"宋代","writer":"孔武仲","content":"万山松色锁蝉呜，日透林阴上下清。\n霜压蒹葭连地白，风吹河汉满天声。\n穹庐夜动阴山虏，玉甲朝屯紫塞兵。\n愿漱单于一杯血，心随鵰鹗过长城。","type":[]}
{"_id":{"$oid":"5b9a1c70367d5c0f40d24927"},"title":"颂德上贾常侍","dynasty":"唐代","writer":"贾岛","content":"边臣说使朝天子，发语轰然激夏雷。高节羽书期独传， \n 分符绛郡滞长材。啁啾鸟恐鹰鹯起，流散人归父母来。 \n 自顾此身无所立，恭谈祖德朵颐开。","type":[]}
{"_id":{"$oid":"5b9a1c70367d5c0f40d24928"},"title":"和陈及之 其五","dynasty":"宋代","writer":"孙应时","content":"吾非斯人谁与群，覆手翻手知交情。天南海北有离合，此生此意无寒盟。\n\n","type":[]}
{"_id":{"$oid":"5b9a1c70367d5c0f40d24929"},"title":"闻谭长公之官宜山暴卒于苍梧作此志恨","dynasty":"明代","writer":"庞尚鹏","content":"梦断宜山路，轻车叹陆沉。梧门秋日暗，竹马白云深。\n\n风雨孤臣泪，乾坤万里心。独馀龙剑在，凝涕倍沾襟。\n\n","type":[]}
{"_id":{"$oid":"5b9a1c70367d5c0f40d2492a"},"title":"呈蔡元德二首","dynasty":"宋代","writer":"王之道","content":"别来閒计日，一日似三秋。\n顾我无能老，逢君始欲愁。\n诗情今转胜，交契久还稠。\n学问神龟似，当年继践猷。","type":[]}
{"_id":{"$oid":"5b9a1c70367d5c0f40d2492b"},"title":"感事述怀，集杜二十首 其十","dynasty":"清代","writer":"陈肇兴","content":"苦负平生志，经书满腹中。与时安反侧，驾驭必英雄。\n\n天下兵皆满，关河信不通。烟尘独长望，愁坐正书空。\n\n","type":[]}
{"_id":{"$oid":"5b9a1c70367d5c0f40d2492c"},"title":"招社友游梅陇","dynasty":"明代","writer":"郑岳","content":"梅陇昔年曾枉驾，山川草木倍光辉。里祠临水增新构，石径移墙辟旧闱。\n\n共喜筋骸犹健浪，况堪时节正芳菲。木兰倚棹须乘兴，汛扫茆堂望翠微。\n\n","type":[]}
{"_id":{"$oid":"5b9a1c70367d5c0f40d2492d"},"title":"颂古一百二十一首","dynasty":"宋代","writer":"释宗杲","content":"瑟瑟风松，萧萧雨桧。\n师子咬人，韩{左犭右卢}逐瑰。","type":[]}
{"_id":{"$oid":"5b9a1c71367d5c0f40d2492e"},"title":"涂山","dynasty":"明代","writer":"郑善夫","content":"浲水东行沧海回，衣冠玉帛万方来。后期独有防风氏，君看涂山戮将台。\n\n","type":[]}
{"_id":{"$oid":"5b9a1c71367d5c0f40d2492f"},"title":"咏茶十二韵","dynasty":"唐代","writer":"齐己","content":"百草让为灵，功先百草成。甘传天下口，贵占火前名。 \n 出处春无雁，收时谷有莺。封题从泽国，贡献入秦京。 \n 嗅觉精新极，尝知骨自轻。研通天柱响，摘绕蜀山明。 \n 赋客秋吟起，禅师昼卧惊。角开香满室，炉动绿凝铛。 \n 晚忆凉泉对，闲思异果平。松黄干旋泛，云母滑随倾。 \n 颇贵高人寄，尤宜别匮盛。曾寻修事法，妙尽陆先生。","type":[]}
{"_id":{"$oid":"5b9a1c71367d5c0f40d24930"},"title":"和符倅上范相喜雨","dynasty":"宋代","writer":"卷刚中","content":"圣诏谦慈类禹汤，云台得蹇破骄阳。\n三秋正此忧焦窘，万室今咸共喜康。\n袁扇风清端有助，庾莲水渌但知凉。\n东都岂是留裴地，公亦相从早趣装。","type":[]}
{"_id":{"$oid":"5b9a1c71367d5c0f40d24931"},"title":"方处士挽诗二首 其二","dynasty":"宋代","writer":"戴表元","content":"不比他人死，何诗可挽君。渊明元懒仕，东野别攻文。\n\n沧海诸公泪，青山处士坟。相看莫浪哭，私谥有前闻。\n\n","type":[]}
{"_id":{"$oid":"5b9a1c71367d5c0f40d24932"},"title":"寄陈独秀狱中","dynasty":"近代","writer":"吴虞","content":"早年谈易记儒生，意气翻惊四海横。党锢固应关国计，罪言犹足见神明。\n\n尽知大胆如王雅，何必高文似马卿。万古江河真不废，新书还望狱中成。\n\n","type":[]}
{"_id":{"$oid":"5b9a1c71367d5c0f40d24933"},"title":"荔枝五首 其四","dynasty":"宋代","writer":"李纲","content":"荔子蛮方也自丹，不如闽岭为微酸。玉盘磊珂三千颗，犹忆甘芳绕齿寒。\n\n","type":[]}
{"_id":{"$oid":"5b9a1c72367d5c0f40d24934"},"title":"汉宫春","dynasty":"元代","writer":"何中","content":"君不见汉宫六六多佳丽，露花半染云裾翠。少翁招得夫人魂，孤鸾夜啼月波坠。\n\n赵家姊妹专风流，双蛾不识人生愁。芙蓉并蒂敧一朵，西风青鸟徒离忧。\n\n飞龙翩翩上天去，云幕椒房土花雨。堕腻埋胭恨未消，香魂尚寄寒茎舞。\n\n人间炎日焦众芳，肯随葵藿来倾阳。柔情幽怨透地脉，烟帏寂寞彊成妆。\n\n谁吹旧曲缘云切，寸寸婉婉应愁绝。绿罗几叠御赐衣，红绡半点守宫血。\n\n凄兮媚脸栖馀妍，遥忆羊车望幸年。至今一片巫山雨，化为飞烟空潸然。\n\n故家陵苑孤云外，绿树如云草如海。殷勤唯有虞美人，同向墙阴弄晴霭。\n\n","type":[]}
{"_id":{"$oid":"5b9a1c72367d5c0f40d24935"},"title":"维则庵追凉题月湖屏间诗后","dynasty":"宋代","writer":"史弥宁","content":"淋淳醉墨洒屏间，逃暑祗园闯一斑。\n小阮诗怀饱丘壑，可无只句饷江山。","type":[]}
{"_id":{"$oid":"5b9a1c72367d5c0f40d24936"},"title":"小饮即事呈申伯","dynasty":"宋代","writer":"李纲","content":"夜凉同咏古人诗，新月娟娟照酒卮。一醉且忻军寇退，扁舟似与菊花期。\n\n衔杯乐圣真吾事，泛宅浮家漫尔为。归去云山最深处，隔江千里幸相思。\n\n","type":[]}
{"_id":{"$oid":"5b9a1c72367d5c0f40d24937"},"title":"早归","dynasty":"宋代","writer":"李覯","content":"病马不妨骑，出门常便归。\n见人无事说，是物与心违。\n通塞元关命，驱驰转觉非。\n莫教尘里汗，坏却箧中衣。","type":[]}
{"_id":{"$oid":"5b9a1c73367d5c0f40d24938"},"title":"诸友饮怡老园分韵得春字","dynasty":"明代","writer":"王鏊","content":"题诗昨日送残春，桃李阴阴入夏新。风动渐惊红落莫，雨馀犹爱碧嶙峋。\n\n敢期事业同夔卨，且可壶觞引白申。独有江湖忧未歇，北来消息苦难真。\n\n","type":[]}
{"_id":{"$oid":"5b9a1c73367d5c0f40d24939"},"title":"天宫","dynasty":"唐代","writer":"白居易","content":"洛城秋霁后，梵阁暮登时。此日风烟好，今秋节候迟。\n\n霞光红泛艳，树影碧参差。莫虑言归晚，牛家有宿期。\n\n","type":[]}
{"_id":{"$oid":"5b9a1c73367d5c0f40d2493a"},"title":"龙翔寺赠缝人 其二","dynasty":"元代","writer":"梁寅","content":"山客麻衣岁月多，朔风吹裂奈愁何。若为访我清江上，倩子云中制芰荷。\n\n","type":[]}
{"_id":{"$oid":"5b9a1c73367d5c0f40d2493b"},"title":"邵氏园亭","dynasty":"宋代","writer":"于石","content":"曲曲亭台日月春，人间荣辱两无闻。梅边读易分明月，松下敲棋碎白云。\n\n东里先生新酿酒，北山逋客旧移文。家传应得青门趣，手种园瓜手自耘。\n\n","type":[]}
{"_id":{"$oid":"5b9a1c73367d5c0f40d2493c"},"title":"黄家闸南数里地旷多盗丁卯北行阁浅三宿是日风帆迅疾家童指示其处为之怃然","dynasty":"明代","writer":"顾清","content":"此地曾三宿，重来尚眼明。寒泉高岸下，还似昔时清。\n\n","type":[]}
{"_id":{"$oid":"5b9a1c73367d5c0f40d2493d"},"title":"如梦令","dynasty":"清代","writer":"徐灿","content":"杨柳丝丝青纵。烟护晶帘无缝。不信玉阑干，偏得月华珍重。\n\n如梦。如梦，梦到江南春仲。\n\n","type":[]}
{"_id":{"$oid":"5b9a1c73367d5c0f40d2493e"},"title":"长亭怨慢·和忍盦春尽书怀之作，即题春蛰吟后","dynasty":"清代","writer":"吴昌绶","content":"漫回首、东华尘土。采笔零星，赋秋如许。病酒寒欺，梦中呜咽向春语。\n\n蝶昏莺晓，僝僽损，风和雨。苑柳不成眠，却化作、天涯飞絮。\n\n迟暮。恨芬菲世界，刬地乱红无数。分香瘦减，问谁遣、欢盟轻误。\n\n凝望眼、绣幕深深，想依旧、玉京眉妩。待诉与相思，弹入钿筝哀柱。\n\n","type":[]}
{"_id":{"$oid":"5b9a1c73367d5c0f40d2493f"},"title":"郡檄子肃检视旱田以诗寄之","dynasty":"宋代","writer":"赵蕃","content":"是邦且熟无多收，况于水旱相为忧。\n使君奏课避非实，檄公按视临田畴。\n民闻公来相告语，活国忧民公自许。\n平时爱我如恐伤，今胡不能为轻赋。\n人生衣食固有端，作苦宁敢求自安。\n分当戮力给公上，何意年岁逢艰难。\n吾君德盛过文景，诏书屡下民惟省。\n公其为我谢使君，考虽下下民安枕。","type":[]}
{"_id":{"$oid":"5b9a1c73367d5c0f40d24940"},"title":"寿史刑使","dynasty":"宋代","writer":"赵汝腾","content":"岷峨储英贤，一例皆家食。\n公亦淹海角，麾节犹赫奕，\n七闽政多幸，福星照南极。\n轻裘镇铃阁，使斧光卫戟。\n门弧初度临，和气遍阡陌。\n宿雨洗瘴氛，朔云报寒色。\n前期为重九，后期为至日。\n中间产蜀珍，天意扶阳脉。\n原言爱刚健，他日寿王国。","type":[]}
{"_id":{"$oid":"5b9a1c73367d5c0f40d24941"},"title":"南禅师圆寂日偈二首 其一","dynasty":"宋代","writer":"释祖心","content":"去年三月十有七，一夜春风撼筹室。三角麒麟入海中，空馀片月波心出。\n\n真不掩伪，曲不藏直。谁人为和雪中吟，万古知音是今日。\n\n","type":[]}
{"_id":{"$oid":"5b9a1c74367d5c0f40d24942"},"title":"次致明泉石轩诗韵","dynasty":"宋代","writer":"刘子翚","content":"天怀迥与尘器背，蓬莱屡踏金鳌背。\n闲披白袷过清湖，爽气涵空渺无外。\n澹然爱此一泓奇，散发逍遥漱华滋。\n尚嫌林影太凋薄，斜阳射破碧琉璃。\n遥知宣室虚前席，良裘固非一狐腋。\n他时归梦想南飞，环词已为磨崖石。","type":[]}
{"_id":{"$oid":"5b9a1c74367d5c0f40d24943"},"title":"秋日泛泖因读先师莫中江之什忽又十五年感旧怀贤再赋呈唐明府君公 其一","dynasty":"明代","writer":"董其昌","content":"秋风牛渚不堪过，回首游踪感怆多。名手自传裙练在，壮心其柰佩刀何。\n\n广陵无复闻流水，华表空知怨逝波。稍解当年招隐意，湖天渺渺一渔蓑。\n\n","type":[]}
{"_id":{"$oid":"5b9a1c74367d5c0f40d24944"},"title":"吴开府","dynasty":"宋代","writer":"岳珂","content":"豫章之东湖，有公之居。西山荐图，咮凤滴蜍。伊波之馀，而无以昌其书。\n\n呜呼。\n\n","type":[]}
{"_id":{"$oid":"5b9a1c74367d5c0f40d24945"},"title":"九日自台南至打狗作 其一","dynasty":"清代","writer":"林朝崧","content":"台南南去蔗园青，此路平生尚未经。聊把新诗记鸿爪，不关水秀与山明。\n\n","type":[]}
{"_id":{"$oid":"5b9a1c74367d5c0f40d24946"},"title":"宿村舍","dynasty":"唐代","writer":"杜荀鹤","content":"野人于我有何情，半掩柴门向月明。 \n 深夜欲眠眠未著，一丛寒木一猿声。","type":[]}
{"_id":{"$oid":"5b9a1c74367d5c0f40d24947"},"title":"答及甫见和二首","dynasty":"宋代","writer":"洪咨夔","content":"我爱湖南客，从横正复奇。\n短裳甘制芰，破斧懒燃萁。\n愤世惟堪饮，忧边不到诗。\n最怜孤寂甚，欲为唤罗龟。","type":[]}
{"_id":{"$oid":"5b9a1c75367d5c0f40d24948"},"title":"蝶恋花·丁卯上元。用东坡密州上元原调并韵。东坡此词不胜今昔之感，予之所感，重足哀者","dynasty":"清代","writer":"魏元戴","content":"宝炬华灯城不夜。手板天街，不用严安画。光满银蟾香散麝。\n\n骄嘶倦控深宵马。\n\n旧事蓬莱如梦也。收泣新亭，中酒逃莲社。袖手祈年灯影下。\n\n东风拂面来平野。\n\n","type":[]}
{"_id":{"$oid":"5b9a1c75367d5c0f40d24949"},"title":"题炖煌太守裴岑纪功碑拓本","dynasty":"清代","writer":"杨炳春","content":"提兵三千人，立功万里外。裴公信桓桓，与汉除灾害。\n\n嗟哉窃禄徒，养尊幸时泰。履常恣欺谩，蹈险丧狡狯。\n\n国仇仓卒逢，未战先狼狈。微躯不如草，荀活向敌丐。\n\n古人不畏死，所以功名大。古人傥畏死，姓氏久尘壒。\n\n我读裴公碑，英风想旌旆。裴公不复生，呼酒为公酹。\n\n","type":[]}
{"_id":{"$oid":"5b9a1c75367d5c0f40d2494a"},"title":"西江月（和张文伯腊日席上）","dynasty":"宋代","writer":"王之道","content":"北陆藏冰欲竟，东风解冻非遥。一时芳意巧相撩。入眼绿娇红小。 \n 柳色轻摇弱线，梅英纷缀枯梢。觥筹醉里赖君饶。归去斜阳尚早。","type":[]}
{"_id":{"$oid":"5b9a1c75367d5c0f40d2494b"},"title":"读三国志","dynasty":"宋代","writer":"薛季宣","content":"左角蛮攻触，南柯檀伐槐。徘谐记名字，人物委尘埃。\n\n锦里昔曾到，樊川今此来。遗风不可见，观古意悠哉。\n\n","type":[]}
{"_id":{"$oid":"5b9a1c76367d5c0f40d2494c"},"title":"自戏三绝句。心重答身","dynasty":"唐代","writer":"白居易","content":"因我疏慵休罢早，遣君安乐岁时多。 \n 世间老苦人何限，不放君闲奈我何。","type":[]}
{"_id":{"$oid":"5b9a1c76367d5c0f40d2494d"},"title":"九张机","dynasty":"宋代","writer":"南宋无名","content":"一张机，采桑陌上试春衣。风晴日暖慵无力，桃花枝上，啼莺言语，不肯放人归。\n\n两张机，行人立马意迟迟。深心未忍轻分付，回头一笑，花间归去，只恐被花知。\n\n三张机，吴蚕已老燕雏飞。东风宴罢长洲苑，轻绡催趁，馆娃宫女，要换舞时衣。\n\n四张机，咿哑声里暗颦眉。回梭织朵垂莲子，盘花易绾，愁心难整，脉脉乱如丝。\n\n五张机，横纹织就沈郎诗。中心一句无人会，不言愁恨，不言憔悴，只恁寄相思。\n\n六张机。行行都是耍花儿。花间更有双蝴蝶，停梭一晌，闲窗影里。\n\n独自看多时。七张机，鸳鸯织就又迟疑。只恐被人轻裁剪，分飞两处，一场离恨，何计再相随？\n\n八张机。回纹知是阿谁诗。织成一片凄凉意。行行读遍，厌厌无语，不忍更寻思。\n\n九张机，双花双叶又双枝。薄情自古多离别，从头到底，将心萦系，穿过一条丝。\n\n","type":[]}
{"_id":{"$oid":"5b9a1c76367d5c0f40d2494e"},"title":"登杓江楼感事 其七","dynasty":"清代","writer":"朱青长","content":"药谱茶经共一囊，寂无人处自添香。楚辞系肘寻山鬼，巴舞弓腰媚竹王。\n\n国事已成三变局，乾坤还可一挥觞。金沙水浅鱼龙细，不用移文责夜郎。\n\n","type":[]}
{"_id":{"$oid":"5b9a1c76367d5c0f40d2494f"},"title":"郊庙歌辞。祀风师乐章。奠币登歌","dynasty":"唐代","writer":"包佶","content":"旨酒告絜，青蘋应候。礼陈瑶币，乐献金奏。 \n 弹弦自昔，解冻惟旧。仰瞻肸蚃，群祥来凑。","type":[]}
{"_id":{"$oid":"5b9a1c76367d5c0f40d24950"},"title":"涂中寄城中诸公","dynasty":"宋代","writer":"晁说之","content":"孤飞弱羽真难可，作底徘徊去住间。\n柳影生风归曲渚，雷声送雨过前山。\n庾郎有待复何待，白傅求闲而得闲。\n回首玳筵醒醉伴，曾将幽愤唱阳关。","type":[]}
{"_id":{"$oid":"5b9a1c76367d5c0f40d24951"},"title":"接伴书怀","dynasty":"宋代","writer":"曹勋","content":"客路空过桃李春，塞尘温遍马蹄痕。\n荠花如雪苔苗老，应有垂杨绿荫门。","type":[]}
{"_id":{"$oid":"5b9a1c76367d5c0f40d24952"},"title":"惜花春起早 本意","dynasty":"清代","writer":"顾太清","content":"晓禽呜，透纱窗、黯黯淡淡花影。小楼昨宵听尽夜雨，为著花事惊醒。\n\n千红万紫，生怕他、随风不定。便匆匆、自启绣帘看，寻遍芳径。\n\n阶前细草濛茸，承宿露涓涓，香土微泞。今番为花起早，更不惜、缕金鞋冷。\n\n雕栏画槛，归去来、闲庭幽静。卖花声、趁东风，恰恰催人临镜。\n\n","type":[]}
{"_id":{"$oid":"5b9a1c76367d5c0f40d24953"},"title":"江上登望","dynasty":"明代","writer":"陆深","content":"江流何渺渺，孤帆澹秋晖。遥知三山近，复送百川归。\n\n蜃楼横碧落，龙湫临翠微。徘徊那可极，返照上人衣。\n\n","type":[]}
{"_id":{"$oid":"5b9a1c76367d5c0f40d24954"},"title":"寄鹤年","dynasty":"明代","writer":"戴良","content":"衡门之下可栖迟，且抱遗经住海涯。\n东汉已编《高士传》，西方仍诵美人诗。\n衰年避地方蓬转，故国伤心忽黍离。\n天末秋风正潇瑟，一鸿声彻暮云悲。","type":[]}
{"_id":{"$oid":"5b9a1c76367d5c0f40d24955"},"title":"泛舟过金家埂赠卖薪王翁","dynasty":"宋代","writer":"陆游","content":"卖薪自可了盐酪，治地何妨栽果蔬。\n我老钝顽请半俸，比渠只有不能如。","type":[]}
