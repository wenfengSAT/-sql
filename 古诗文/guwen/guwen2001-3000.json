{"_id":{"$oid":"5b9a1865367d5c0f40d22dfe"},"title":"金刚随机无尽颂·法界通花分第十九","dynasty":"宋代","writer":"释印肃","content":"福德元无实，本光常湛寂。\n圆明法界内，杳廓无穷极。","type":[]}
{"_id":{"$oid":"5b9a1865367d5c0f40d22dff"},"title":"赠楚公","dynasty":"唐代","writer":"唐求","content":"曾闻半偈雪山中，贝叶翻时理尽通。般若恒添持戒力， \n 落叉谁算念经功。云间晓月应难染，海上虚舟自信风。 \n 长说满庭花色好，一枝红是一枝空。","type":[]}
{"_id":{"$oid":"5b9a1865367d5c0f40d22e00"},"title":"疏斋晚步","dynasty":"元代","writer":"叶颙","content":"荷老难擎露，水清偏见鱼。好磨青玉觜，一饱更何如。\n\n","type":[]}
{"_id":{"$oid":"5b9a1865367d5c0f40d22e01"},"title":"呈审知并简伯元","dynasty":"宋代","writer":"赵蕃","content":"溪流渴雨今几日，夜夜月明翻我室。江西回首安在哉，南北故怜无定食。\n\n君居未尽乔木西，旧识邻墙解作诗。如闻过语必更仆，饭寒麈秃忘其饥。\n\n我思从之不可得，书疏空云间何阔。秋风吹我逐转蓬，何自翩然堕君侧。\n\n君诗比昔更大好，谁谓文章技非道。暗中摸索未易窥，众里卒逢分眊瞭。\n\n我昔少小嗜读书，老类贾胡空识珠。潜珍怀宝衣蓝缕，见之每辄惊成呿。\n\n郑君况是余所长，君得结交真迈往。如我何取亦与游，听呼殷兄唤张丈。\n\n两君抱才终有为，丰年未厌甘雨迟。我无良田莳嘉谷，取譬但可同蹲鸱。\n\n","type":[]}
{"_id":{"$oid":"5b9a1865367d5c0f40d22e02"},"title":"消夏四章 其三 有饮","dynasty":"当代","writer":"卢青山","content":"身名俱未老，结屋在山隅。一酌泥家酒，五车竹简书。\n\n避人遂如此，得月相友于。乃问行游子，何如掉臂娱。\n\n","type":[]}
{"_id":{"$oid":"5b9a1865367d5c0f40d22e03"},"title":"阴平车中大风","dynasty":"清代","writer":"姚燮","content":"急水下沙堑，斜月明戍楼。东星灿房氐，西岭森栝楸。\n\n冥焉寡佳眄，郁尔生古愁。龙气倏以变，虎迹行相侔。\n\n大海互唇齿，其背黄河流。并声合一鬨，激籁同九秋。\n\n摩天极悍厉，蹑地无停留。去烟千里平，夕色苍浮浮。\n\n高雁响潜远，隐隐下徐州。野火散燐碧，若在龟山陬。\n\n我马自驰突，去去知安投？夙闻齐东民，斥土鲜穰收。\n\n但冀夏牟熟，或补秋荒忧。非期相荡潏，农癈民何筹？\n\n委以告籴计，谓可移粟谋。斯时万瓦屋，老稚啼嘤嚘。\n\n繄予行迈人，怅望心徒悠。凭轼赋此诗，守土谁贤侯？\n\n","type":[]}
{"_id":{"$oid":"5b9a1865367d5c0f40d22e04"},"title":"次韵萧同年古意","dynasty":"宋代","writer":"方岳","content":"猗猗者芳兰，翳翳彼幽麓。\n不烦汉阴人，抱瓮相灌沐。\n春风自桃李，急管乱繁曲。\n纷纷众醉间，美此一醒独。\n造化本何心，亦因材以笃。\n所以古之人，身外无不足。\n客有古琴瑟，得之自龙门。\n於今几何代，庚庚裂奇纹。\n携持过齐王，自意当骇观。\n何如适献笑，弃置笙竽间。\n时世我不遭，归其老丘园。\n锺期今安之，谁与俗士论。","type":[]}
{"_id":{"$oid":"5b9a1865367d5c0f40d22e05"},"title":"社西村（四首）","dynasty":"明代","writer":"陈宪章","content":"结茅依里社，村以社西名。\n客至惟谈稼，年衰不入城。\n邻鸡上树宿，水鹤傍人鸣。\n向晚寻牛去，前冈笛又轰。¤","type":[]}
{"_id":{"$oid":"5b9a1865367d5c0f40d22e06"},"title":"句","dynasty":"宋代","writer":"刘正夫","content":"紫宸朝罢衮衣闲。\n\n","type":[]}
{"_id":{"$oid":"5b9a1865367d5c0f40d22e07"},"title":"赠俞虚江参将三首","dynasty":"明代","writer":"唐顺之","content":"将军意气敻无伦，感激宁辞血战频。\n手搏鬼夷尝百种，身悬鲸海历三春。\n扫空巢穴多深夜，夺得艅艎数人。\n此日渠魁当授首，策勋早见上麒麟。¤","type":[]}
{"_id":{"$oid":"5b9a1866367d5c0f40d22e08"},"title":"忆黄观复","dynasty":"宋代","writer":"苏泂","content":"地远过从少，天多眼界宽。\n晓书繙卷白，秋桂绕亭丹。\n小雨妨相觅，幽花孰与看。\n平生杜陵老，到此赋诗难。","type":[]}
{"_id":{"$oid":"5b9a1866367d5c0f40d22e09"},"title":"山居杂体药名","dynasty":"明代","writer":"王夫之","content":"白日及闲年，寻常山色妍。古松香满径，修竹叶参天。\n\n紫菀朝霞雨，黄连夕照烟。柴桑寄生理，不受督邮怜。\n\n","type":[]}
{"_id":{"$oid":"5b9a1866367d5c0f40d22e0a"},"title":"寒亭","dynasty":"宋代","writer":"范成大","content":"沟塍与涧合，陇亩抱山转。\n向来六月旱，此地免焦卷。\n早穗已垂垂，晚苗犹剪剪。\n一川丰年意，比屋闹鸡犬。\n老农霜须鬓，矍铄黄犊健。\n自云足踏地，常赋何能免。\n刈熟倩人输，不识长官面。\n康年无复事，但恐社酒浅。\n我亦有二顷，收拾尚可茧。\n怀哉笠泽路，归铲犁头藓。","type":[]}
{"_id":{"$oid":"5b9a1866367d5c0f40d22e0b"},"title":"奉和宫使内翰佳什","dynasty":"宋代","writer":"郭仲荀","content":"老来乞得奉祠宫，退食何妨不自公。\n任使世情分冷暖，无劳品秩论穹崇。\n功名至此休看镜，战伐于今喜挂弓。\n梨枣具陈呼稚子，笙歌閒作乐衰翁。\n芳菲莫负三春赏，聚散难逢一笑同。\n小圃栽培粗伦理，频须把酒殢东风。","type":[]}
{"_id":{"$oid":"5b9a1866367d5c0f40d22e0c"},"title":"题马文璧秋山图为卢仲章赋","dynasty":"明代","writer":"鲁渊","content":"野馆空山里，林泉象外幽。\n淡云初霁雨，红叶早惊秋。\n路转山藏屋，桥危岸倚舟。\n直疑人境异，便欲问丹丘。","type":[]}
{"_id":{"$oid":"5b9a1866367d5c0f40d22e0d"},"title":"阑干万里心","dynasty":"清代","writer":"易顺鼎","content":"吹箫载酒少年游。曾倚江南苏小楼。憔悴天涯不自由。\n\n怕凝眸。送尽征鸿字字愁。\n\n","type":[]}
{"_id":{"$oid":"5b9a1866367d5c0f40d22e0e"},"title":"灵岩感怀","dynasty":"宋代","writer":"卢刚","content":"摩挲石刻拜方兴，误国从初恨老秦。\n十六州归仍遗虏，百馀年事语谁人。\n出师表在今如始，堕泪碑存旧似新。\n江水江花岂终极，风光一任转青春。","type":[]}
{"_id":{"$oid":"5b9a1867367d5c0f40d22e0f"},"title":"送程给事知越州","dynasty":"宋代","writer":"石麟之","content":"鹿轓龙节上恩华，衣绣先归士论嘉。\n琐闼暂虚元老席，蓬莱还属侍臣家。\n旌旗天上浮文鹢，鼓角江头拥将牙。\n东越又新南越治，到时歌咏已喧哗。","type":[]}
{"_id":{"$oid":"5b9a1867367d5c0f40d22e10"},"title":"登五华寺戒上人楼","dynasty":"明代","writer":"童轩","content":"乘闲时倚远公楼，一段风烟豁醉眸。山色遥连梁岳晚，潮声初涌海门秋。\n\n酒旗城郭西风急，禾黍人家夕照收。莫怪吟馀重回首，五云东北是神州。\n\n","type":[]}
{"_id":{"$oid":"5b9a1867367d5c0f40d22e11"},"title":"将近许市望见虎丘","dynasty":"宋代","writer":"杨万里","content":"许市人家远树前，虎丘山色夕阳边。\n石桥分水入别港，茅屋垂杨仍钓船。","type":[]}
{"_id":{"$oid":"5b9a1868367d5c0f40d22e12"},"title":"和李巽伯春怀","dynasty":"宋代","writer":"刘子翚","content":"山寒古寺清，断续春朝雨。\n遥怜远客情，寂寞谁晤语。\n平生气轩昂，失意今易与。\n有酒即佳晨，无兵皆乐土。\n微吟对节物，林静幽花吐，\n悠悠念乡邑，耿耿悲豺虎。\n知有济时才，从横在谈尘。\n功名恐未迟，老翮期更举。","type":[]}
{"_id":{"$oid":"5b9a1868367d5c0f40d22e13"},"title":"九日江桥揽胜","dynasty":"近代","writer":"聂绀弩","content":"双江桥上遇重阳，蓝涧玉峰忆草堂。水冷鱼龙艰出没，风回云日乱低昂。\n\n横流顾影千寻远，敧帽酹波万里长。插菊满头吾老矣，南来乌鹊怯严霜。\n\n","type":[]}
{"_id":{"$oid":"5b9a1868367d5c0f40d22e14"},"title":"和主司王起（一作和主司酬周侍郎）","dynasty":"唐代","writer":"孟守","content":"科文又主守初时，光显门生济会期。美擅东堂登甲乙， \n 荣同内署侍恩私。群莺共喜新迁木，双凤皆当即入池。 \n 别有倍深知感士，曾经两度得芳枝。","type":[]}
{"_id":{"$oid":"5b9a1868367d5c0f40d22e15"},"title":"病","dynasty":"明代","writer":"王宠","content":"长卿复何望，祗守茂陵田。玉历梅花外，春心药裹边。\n\n声华浑似梦，水月欲窥禅。鼎鼎百年内，千金诚可怜。\n\n","type":[]}
{"_id":{"$oid":"5b9a1868367d5c0f40d22e16"},"title":"和许仲涂郎中游山","dynasty":"宋代","writer":"钱公辅","content":"每同南郭先生到，今伴东牟太守来。\n自顾拙疏聊自乐，白云径里踏荒苔。","type":[]}
{"_id":{"$oid":"5b9a1868367d5c0f40d22e17"},"title":"闲居对雨诗","dynasty":"南北朝","writer":"阴铿","content":"蘋藻降灵祗，聪明谅在斯。触石朝云起，从星夜月离。\n\n八川奔巨壑，万顷溢澄陂。绿野含膏润，青山带濯枝。\n\n嘉禾方合颖，秀麦已分歧。寄语纷纶学，持笔讵必知。\n\n","type":[]}
{"_id":{"$oid":"5b9a1868367d5c0f40d22e18"},"title":"酬武蕴之，乙丑之岁始见华发余自悲遂成继和","dynasty":"唐代","writer":"张祜","content":"贾生年尚少，华发近相侵。不是流光促，因缘别恨深。 \n 怜君成苦调，感我独长吟。岂料清秋日，星星共映簪。","type":[]}
{"_id":{"$oid":"5b9a1868367d5c0f40d22e19"},"title":"彩震碧浪居留题","dynasty":"明代","writer":"李之世","content":"耽幽此结斋，一径草深霾。树阴疑压阁，日影不移阶。\n\n竹密成行次，篱蔓没安排。坐来清露重，花气逗人怀。\n\n","type":[]}
{"_id":{"$oid":"5b9a1868367d5c0f40d22e1a"},"title":"闲中富贵","dynasty":"宋代","writer":"陆游","content":"天为疏慵剩与闲，一庵青嶂白云间。\n衲僧过别归庐阜，羽客来寻说华山。\n冬笋生林龙（左角右戢），寒泉落涧佩珊珊。\n俗人自是无因到，虽设柴门不上关。","type":[]}
{"_id":{"$oid":"5b9a1868367d5c0f40d22e1b"},"title":"赠浩子二首 其二","dynasty":"近代","writer":"聂绀弩","content":"昔人访戴曾千里，今我家居戴自来。南口风沙苹果树，北京鱼肉牡丹牌。\n\n棉衣棉裤三天跑，小女小儿一见才。最后晚餐须烂醉，明朝赤膊石头抬。\n\n","type":[]}
{"_id":{"$oid":"5b9a1869367d5c0f40d22e1c"},"title":"戏题指纹斗牛图","dynasty":"宋代","writer":"谢举廉","content":"左者前其角，右者后其足，\n浼君双指螺，战此两觳觫。\n草长水远日悠悠，不向桑间自在休。\n蜗头尚可屠蛮触，壁上从今斗二牛。","type":[]}
{"_id":{"$oid":"5b9a1869367d5c0f40d22e1d"},"title":"鹧","dynasty":"近代","writer":"喻蘅","content":"深夜昏茫惑曙鸡。背人清泪亦孤凄。南州丝管迷狐步，北国沙虫倦马蹄。\n\n夕照外，暮云低。迢迢春在短长堤。桃花稍解迎人意，那更无言自有蹊。\n\n","type":[]}
{"_id":{"$oid":"5b9a1869367d5c0f40d22e1e"},"title":"好事近·洪武本高青邱姑苏杂咏，为傅沅叔题","dynasty":"清代","writer":"吴昌绶","content":"少小住吴中，故事依稀能说。回想泰娘桥畔，负莺晨蟾夕。\n\n亲栽弱柳早飞棉，丝鬓更谁惜。未到绿阴吟望，又沧桑一瞥。\n\n","type":[]}
{"_id":{"$oid":"5b9a1869367d5c0f40d22e1f"},"title":"杨柳枝 其二十四","dynasty":"清代","writer":"周岸登","content":"麝作流尘犀作株。莺邻燕户亦蘧庐。舆儓国嫒皆颜色，谁见当年卫子夫。\n\n","type":[]}
{"_id":{"$oid":"5b9a1869367d5c0f40d22e20"},"title":"归宗山籁一百四首 其八十","dynasty":"明代","writer":"释函是","content":"空谷归人少，高峰落日寒。望云惭老大，深夜绕栏杆。\n\n万事省心力，六时惟内观。浮生岂容易，休作少年看。\n\n","type":[]}
{"_id":{"$oid":"5b9a1869367d5c0f40d22e21"},"title":"滇中词三首 其一","dynasty":"明代","writer":"范汭","content":"秀海海边葭菼秋，滇池池上云悠悠。人心恰似此中水，一道南流一北流。\n\n","type":[]}
{"_id":{"$oid":"5b9a1869367d5c0f40d22e22"},"title":"朝登北山头二首 其二","dynasty":"宋代","writer":"郭祥正","content":"朝登北山头，悠悠望江水。水流无还期，人老行已矣。\n\n劝君把一樽，聊用置悲喜。生无死何有，原终乃知始。\n\n","type":[]}
{"_id":{"$oid":"5b9a1869367d5c0f40d22e23"},"title":"显上人送茶题扇荅之","dynasty":"明代","writer":"邵宝","content":"祛暑方静坐，茶来清我心。铜槃小泉石，绿树一堂深。\n\n","type":[]}
{"_id":{"$oid":"5b9a186a367d5c0f40d22e24"},"title":"雪晴同吕舍人顾汝所南郊閒步","dynasty":"明代","writer":"文彭","content":"京华春色好，最是雪晴时。树冻初含润，沟冰欲动澌。\n\n风生尘冉冉，日下景迟迟。携手南郊去，仙家剩酒卮。\n\n","type":[]}
{"_id":{"$oid":"5b9a186a367d5c0f40d22e25"},"title":"海气","dynasty":"宋代","writer":"陆游","content":"浴罢来水浒，适有渔舟横。\n浩然纵棹去，漫漫菰蒲声。\n海祲乃尔奇，万象空际生；骖驔牧龙马，夭矫腾蛟鲸，或如搴大旗，或如执长兵。\n我欲记其变，忽已天宇清。\n成坏须臾间，使我叹且惊。\n世事正如此，何者非强名？","type":[]}
{"_id":{"$oid":"5b9a186b367d5c0f40d22e26"},"title":"富春","dynasty":"唐代","writer":"吴融","content":"天下有水亦有山，富春山水非人寰。 \n 长川不是春来绿，千峰倒影落其间。","type":[]}
{"_id":{"$oid":"5b9a186b367d5c0f40d22e27"},"title":"同闻上人作","dynasty":"明代","writer":"程嘉燧","content":"旬月拟来此，同游亦偶然。\n经行适多暇，喧寂自俱禅。\n出寺半峰雨，归房终夜泉。\n独惭心住著，仍是爱幽偏。","type":[]}
{"_id":{"$oid":"5b9a186b367d5c0f40d22e28"},"title":"咏史二十二首 其四 商汤","dynasty":"宋代","writer":"赵戣","content":"罪己桑林六，仁心祝网三。只应宽代虐，何事德怀惭。\n\n","type":[]}
{"_id":{"$oid":"5b9a186b367d5c0f40d22e29"},"title":"逍遥堂会宿二首 其二","dynasty":"宋代","writer":"苏辙","content":"秋来东阁凉如水，客去山公醉似泥。困卧北窗呼不起，风吹松竹雨凄凄。\n\n","type":[]}
{"_id":{"$oid":"5b9a186b367d5c0f40d22e2a"},"title":"徐州道中","dynasty":"宋代","writer":"文天祥","content":"彭城古官道，日中十马驰。\n咫尺不见人，扑面黄尘飞。\n白头汉王缟素师，美人燕罢项羽啼。\n一时混战四十万，天昏地黑睢水湄。\n乃知大风扬沙失白昼，自是地利非天时。\n汉王仓皇问道西，一儿一女嘻其危。\n太公吕后去不归，俎上宁有生还时。\n未央称寿太上皇，巍然女娲帝中闱。","type":[]}
{"_id":{"$oid":"5b9a186b367d5c0f40d22e2b"},"title":"题宋怀豫饮光台","dynasty":"明代","writer":"孙奇逢","content":"台敞元无暑，翛然万虑捐。月沾衣带冷，花促酒杯乾。\n\n意气悲歌里，风云指顾前。夜深迷去径，独为主人贤。\n\n","type":[]}
{"_id":{"$oid":"5b9a186b367d5c0f40d22e2c"},"title":"无题和徐茂吴司理 其四","dynasty":"明代","writer":"徐熥","content":"劈开金锁出重门，学得文君半夜奔。但爱风流人似玉，不知年少是梨园。\n\n","type":[]}
{"_id":{"$oid":"5b9a186b367d5c0f40d22e2d"},"title":"柳烟二首 其二","dynasty":"清代","writer":"徐庭翼","content":"只为春来阴雨绵，烹茶常怕湿柴煎。晴窗忽见溪边柳，犹讶邻炊起暮烟。\n\n","type":[]}
{"_id":{"$oid":"5b9a186b367d5c0f40d22e2e"},"title":"题茶禅一品","dynasty":"当代","writer":"张伯元","content":"太姥产白茶，采制多辛苦。慕茗劳主人，瀹起山中雾。\n\n","type":[]}
{"_id":{"$oid":"5b9a186b367d5c0f40d22e2f"},"title":"次韵田将仕年八十八岁作诗自喜三首 其二","dynasty":"宋代","writer":"项安世","content":"铜驼陌上少年时，走马驱车远四畿。又见伏符明汉道，曾伤小雅咏周微。\n\n一生世路高和下，何恨人情瘠与肥。老矣胸怀百无著，自梳朝夕鬓毛稀。\n\n","type":[]}
{"_id":{"$oid":"5b9a186c367d5c0f40d22e30"},"title":"浣溪纱 其十 题余氏女子绣浣纱图","dynasty":"清代","writer":"王士禛","content":"何处青山是若耶。苧萝村畔认西家。满溪花瓣浣春纱。\n\n未入吴宫犹淡漠，一辞乌喙便夭斜。针神十五鬓堆鸦。\n\n","type":[]}
{"_id":{"$oid":"5b9a186c367d5c0f40d22e31"},"title":"病起窥园十绝 其六","dynasty":"宋代","writer":"刘克庄","content":"久匣菱花懒一窥，都忘挟弹洛阳时。若非病起临池水，白尽须眉不自知。\n\n","type":[]}
{"_id":{"$oid":"5b9a186c367d5c0f40d22e32"},"title":"蝶恋花 客中感春","dynasty":"清代","writer":"徐釚","content":"侬似浮萍漂泊里。不道留侬，到便侬留住。柳絮随风花落处。\n\n为侬又惹閒情绪。\n\n红泪抛残无一语。滚滚难描，最是伤春句。试问荼蘼开似许。\n\n如何春又将归去。\n\n","type":[]}
{"_id":{"$oid":"5b9a186c367d5c0f40d22e33"},"title":"再用前韵","dynasty":"宋代","writer":"袁甫","content":"小时所学老何如，自诧西河不记洙。\n曾子斯言讥背本，祗今犹足警吾徒。","type":[]}
{"_id":{"$oid":"5b9a186c367d5c0f40d22e34"},"title":"南纪楼","dynasty":"宋代","writer":"夏倪","content":"江发岷山如瓮口，汉从嶓冢又东流。滔滔江汉为南纪，我忆禹功时倚楼。\n\n","type":[]}
{"_id":{"$oid":"5b9a186c367d5c0f40d22e35"},"title":"暮春 其二","dynasty":"明代","writer":"周文","content":"鸟声泣暮雨，蝶梦绕东风。花落不堪问，春光半已空。\n\n","type":[]}
{"_id":{"$oid":"5b9a186c367d5c0f40d22e36"},"title":"哭瘿公 其三","dynasty":"近代","writer":"黄浚","content":"苍天厄文人，世乱遇尤酷。每翻孝标序，深念步兵哭。\n\n君身颀而温，妇子并如玉。异时张长沙，好士屡推毂。\n\n庶几彯天衢，乃有狼龁足。夷然亦无忤，果蓏例剥辱。\n\n造物意犹欿，长年贫为梏。虽梏不自哀，舂容托歌曲。\n\n极贫又予病，心肾重劙斸。将身代鼠肝，亦不赦汝毒。\n\n文章故憎命，何独盛博逐。颇疑身非身，其魄早升屋。\n\n伤哉病狂妇，焉识君鬼箓。人间无乐土，决去傥自福。\n\n魂兮归閒安，寺门粲秋菊。\n\n","type":[]}
{"_id":{"$oid":"5b9a186c367d5c0f40d22e37"},"title":"梅鋗 其三","dynasty":"明代","writer":"屈大均","content":"蠢尔龙川令，乘时窃一州。徒能欺二世，不解助诸侯。\n\n冠带迟南越，车书阻上游。将军句践裔，智勇著春秋。\n\n","type":[]}
{"_id":{"$oid":"5b9a186c367d5c0f40d22e38"},"title":"隐梅福处","dynasty":"宋代","writer":"黄庭坚","content":"吴门不作南昌尉，上疏归来朝市空。笑拂岩花问尘世，故人子是国师公。\n\n","type":[]}
{"_id":{"$oid":"5b9a186d367d5c0f40d22e39"},"title":"斋居杂咏二十首 其十五","dynasty":"明代","writer":"张元凯","content":"清樽泛流霞，一室生虚白。鹓雏栖高梧，空以腐鼠嚇。\n\n","type":[]}
{"_id":{"$oid":"5b9a186e367d5c0f40d22e3a"},"title":"扇面山水次东陵韵","dynasty":"明代","writer":"江源","content":"细雨空濛津树合，小桥迢递水烟通。春风杖屦寻诗客，不在孤山定剡中。\n\n","type":[]}
{"_id":{"$oid":"5b9a186e367d5c0f40d22e3b"},"title":"琵琶仙 答巽观","dynasty":"近代","writer":"卢前","content":"何事残鹃，不能忘、锦片江南风月。春到多少花开，花前旧人别。\n\n愁损了、楼阴柳叶。更谁惜、几枝啼血。望帝魂归，巫云梦冷，莺燕消息。\n\n又还听吹角空城，去迢递、东风渐无力。收拾一窗春雨，付伤心词笔。\n\n偷减声里，移宫换羽，第四弦、激荡凄切。指顾咫尺山河，竟成吴越。\n\n","type":[]}
{"_id":{"$oid":"5b9a186e367d5c0f40d22e3c"},"title":"珍珠帘 灯约阻雨","dynasty":"清代","writer":"陈洵","content":"东风漂荡灯如水。红楼望、倦枕恹恹慵起。衾麝惜余熏，熨旧寒醒未。\n\n染柳妆梅箫意懒，奈嫩约、黄昏犹记。愁理。问凌波庭户，深深能几。\n\n顽老著甚情怀，便良宵花月，多时无味。楚梦总关人，教看春何计。\n\n绛蜡流尘轻换尽，况更说、承平歌吹。闲里。恁过眼年光，空余清泪。\n\n","type":[]}
{"_id":{"$oid":"5b9a186e367d5c0f40d22e3d"},"title":"鼓笛令","dynasty":"宋代","writer":"朱敦儒","content":"纸帐绸衾忒暖。尽自由、横翻倒转。睡觉西窗灯一笺。恰听打、三更三点。 \n 残梦不须深念。这些个、光阴煞短。解散缰绳休系绊。把从前、一笔句断。","type":[]}
{"_id":{"$oid":"5b9a186e367d5c0f40d22e3e"},"title":"西江月","dynasty":"清代","writer":"傅熊湘","content":"万树梅花绕屋，千头橘婢当山。一邱一壑任吾閒。\n\n休较谁长谁短。\n\n蒲扇风堪却暑，糠皮火好消寒。柴门无事日常关。\n\n那识人间冷暖。\n\n","type":[]}
{"_id":{"$oid":"5b9a186e367d5c0f40d22e3f"},"title":"别诗二首","dynasty":"唐代","writer":"吕岩","content":"无心独坐转黄庭，不逐时流入利名。救老只存真一气， \n 修生长遣百神灵。朝朝炼液归琼垄，夜夜朝元养玉英。 \n 莫笑老人贫里乐，十年功满上三清。 \n 时人受气禀阴阳，均体乾坤寿命长。为重本宗能寿永， \n 因轻元祖遂沦亡。三宫自有回流法，万物那无运用方。 \n 咫尺昆仑山上玉，几人知是药中王。","type":[]}
{"_id":{"$oid":"5b9a186e367d5c0f40d22e40"},"title":"挽溪园周知郡 其二","dynasty":"宋代","writer":"王义山","content":"记得年时试别头，得君引我上瀛洲。当场独步眇馀子，好手先拈第一筹。\n\n锦水曾寻香戟梦，洪崖去伴赤松游。瓣香遥致生刍敬，渺渺螺川涕泗流。\n\n","type":[]}
{"_id":{"$oid":"5b9a186e367d5c0f40d22e41"},"title":"送暨阳同知","dynasty":"元代","writer":"王冕","content":"我生山野毛发古，不是多时旧巢许。\n松根坐卧忘岁年，足迹何曾入官府？雨晴忽觉草添肥，春来春去都不知。\n耕田凿井亦足乐，短歌长啸随所之。\n溪谷无尘人事少，纵有饥寒能自保。\n花村月夜犬不惊，可是太平风俗好。\n昨日柳花如雪飞，今日作诗何所思？我诗似质朴，君政从可推。\n锦衣翩翩马如练，拜恩应到黄金殿。\n他年皂盖下蓬莱，更与君侯作佳传。","type":[]}
{"_id":{"$oid":"5b9a186e367d5c0f40d22e42"},"title":"杨柳歌","dynasty":"南北朝","writer":"庾信","content":"河边杨柳百丈枝，别有长条踠地垂。 \n河水冲激根株危，倏忽河中风浪吹。\n可怜巢里凤凰儿，无故当年生别离。\n流槎一去上天池，织女支机当见随。\n谁言从来荫数国，直用东南一小枝。\n昔日公子出南皮，何处相寻玄武陂。\n骏马翩翩西北驰，左右弯弧仰月支。\n连钱障泥渡水骑，白玉手板落盘螭。\n君言丈夫无意气，试问燕山那得碑。\n凤凰新管萧史吹，朱鸟春窗玉女窥。\n衔云酒杯赤玛瑙，照日食螺紫琉璃。\n百年霜露奄离披，一旦功名不可为。\n定是怀王作计误，无事翻复用张仪。\n不如饮酒高阳池，日暮归时倒接离。\n武昌城下谁见移，官渡营前那可知。\n独忆飞絮鹅毛下，非复青丝马尾垂。\n欲与梅花留一曲，共将长笛管中吹。","type":[]}
{"_id":{"$oid":"5b9a186e367d5c0f40d22e43"},"title":"胡人醉归图","dynasty":"明代","writer":"钱逊","content":"貂帽锦靴明绣衣，调鹰射虎捷如飞。\n紫髯寒作猬毛磔，碧眼夜看霜月辉。\n筚篥声中传汉曲，琵琶帐底醉明妃。\n更深宴罢穷庐雪，乱拥旌旄马上归。","type":[]}
{"_id":{"$oid":"5b9a186f367d5c0f40d22e44"},"title":"将抵江口","dynasty":"近代","writer":"徐震堮","content":"亭午赫炎曦，溪回路愈窄。小舟数十人，行李相填塞。\n\n崖仄树欹根，湍分沙露脊。篙师立水中，推挽不能尺。\n\n村店隔疏林，市桥逗行客。饥雷方殷肠，汗雨已淋额。\n\n或驰逐担夫，或下争箪筏。宿昔轮蹄间，焉知道路剧。\n\n","type":[]}
{"_id":{"$oid":"5b9a186f367d5c0f40d22e45"},"title":"春景 春风花草香","dynasty":"宋代","writer":"刘辰翁","content":"高下花成谷，烟绵草际空。以香为世界，布馥是春风。\n\n骀荡蛛丝外，颠狂蝶梦中。汀洲仙药市，天地锦薰笼。\n\n澧浦遗余绿，昌州绝世红。馀芳犹可藉，应恨耿匆匆。\n\n","type":[]}
{"_id":{"$oid":"5b9a186f367d5c0f40d22e46"},"title":"张若澄秋岭横云小幅","dynasty":"清代","writer":"弘历","content":"参得王蒙皴法，写将杜甫诗情。秋色一窗静对，足忘人世浮名。\n\n","type":[]}
{"_id":{"$oid":"5b9a186f367d5c0f40d22e47"},"title":"绍熙庚戌十月偕赵仲宗舜和潘谦之曾鲁仲游九峰芙蓉寿山纪行十首 其五 早观龙湫","dynasty":"宋代","writer":"黄干","content":"夜宿群峰里，朝游大石湫。寒潭飞薄雾，叠障泻洪流。\n\n侧径苍苔滑，丛祠古木幽。神龙好高卧，云雨不胜愁。\n\n","type":[]}
{"_id":{"$oid":"5b9a186f367d5c0f40d22e48"},"title":"水调歌头 其二十三 题临江驿和徐意一韵","dynasty":"宋代","writer":"李曾伯","content":"君莫厌行役，易尔此非难。人情无已，久阴忧潦霁忧乾。\n\n借得庭轩一榻，忘却征涂炎暑，小驻瀹龙团。世路任渠险，襟抱五湖宽。\n\n叹平生，环辙迹，已苍颜。梅花雪片万里，奚又絷南冠。\n\n应是江山好处，犹待推排老眼，天未许休官。莫忆故园竹，日日报平安。\n\n","type":[]}
{"_id":{"$oid":"5b9a186f367d5c0f40d22e49"},"title":"书事十首","dynasty":"宋代","writer":"刘克庄","content":"晋士材疏辩舌优，俗虽虚诞尚清修。\n可容卿等灵百辈，亦过江来第一流。\n元老纵然挥玉麈，七贤已有执牙筹。\n后来灵宝真儿态，书画惟凭夺与偷。","type":[]}
{"_id":{"$oid":"5b9a186f367d5c0f40d22e4a"},"title":"游阳河岸","dynasty":"唐代","writer":"姚合","content":"终日游山困，今朝始傍河。寻芳愁路尽，逢景畏人多。 \n 鸟语催沽酒，鱼来似听歌。醉时眠石上，肢体自婆娑。","type":[]}
{"_id":{"$oid":"5b9a186f367d5c0f40d22e4b"},"title":"令狐学士金莲图","dynasty":"元代","writer":"许有壬","content":"九天光彩动金闺，辇路风香树影齐。却笑汉家恩数薄，只教天禄待青藜。\n\n","type":[]}
{"_id":{"$oid":"5b9a186f367d5c0f40d22e4c"},"title":"重游鼎湖山短吟八首 其八","dynasty":"清代","writer":"许南英","content":"在山泉水清，可以濯我足。何日再来游，梦绕鼎湖曲？\n\n","type":[]}
{"_id":{"$oid":"5b9a186f367d5c0f40d22e4d"},"title":"同张石磐侍御游沈氏山庄三首 其三","dynasty":"明代","writer":"孙承恩","content":"海上移来小朵云，清虚不着世间氛。何当少借三年住，洞里吹箫日共君。\n\n","type":[]}
{"_id":{"$oid":"5b9a1871367d5c0f40d22e4e"},"title":"黄鲁直书简帖赞","dynasty":"宋代","writer":"岳珂","content":"诗至江西，始别宗派。\n字岂无祖，人其有待。\n鹤瘠鸾铩，松寒石怪。\n彼有发僧，尚闻謦欬。","type":[]}
{"_id":{"$oid":"5b9a1871367d5c0f40d22e4f"},"title":"浪淘沙 题芙蓉绣球","dynasty":"清代","writer":"叶璧华","content":"几日雨帘纤。倦绣恹恹。浅红轻白爱天然。寂寞美人残梦悄，懒布秋千。\n\n芳事画栏边。蜂蝶翩翩。妆成七宝致缠绵。恍惚玉环诸姊妹，连袂朝天。\n\n","type":[]}
{"_id":{"$oid":"5b9a1871367d5c0f40d22e50"},"title":"端午帖子 其二","dynasty":"宋代","writer":"赵彦若","content":"扬子江中百炼金，宝奁疑是月华沉。争如圣后无私鉴，明照人间万善心。\n\n","type":[]}
{"_id":{"$oid":"5b9a1871367d5c0f40d22e51"},"title":"赠方干处士歌","dynasty":"唐代","writer":"吴融","content":"把笔尽为诗，何人敌夫子？句满天下口，名聒天下耳。 \n 不识朝，不识市，旷逍遥，闲徙倚。一杯酒，无万事； \n 一叶舟，无千里。衣裳白云，坐卧流水。霜落风高忽相忆， \n 惠然见过留一夕。一夕听吟十数篇，水榭林萝为岑寂。 \n 拂旦舍我亦不辞，携筇径去随所适。随所适，无处觅。 \n 云半片，鹤一只。","type":[]}
{"_id":{"$oid":"5b9a1871367d5c0f40d22e52"},"title":"江神子·癸亥陈和叔会于赏心亭","dynasty":"宋代","writer":"张舜民","content":"七朝文物旧江山。水如天。莫凭阑。千古斜阳，无处问长安。更隔秦淮闻旧曲，秋已半，夜将阑。\n争教潘鬓不生斑？敛芳颜。抹幺弦。须记琵琶，子细说因缘。待得鸾胶肠已断，重别日，是何年？","type":["咏史怀古"],"remark":"江神子：词牌名，又名《江城子》《水晶帘》等。唐五代词多为单调，自三十五字至三十七字不等，平韵。至宋人始作双调七十字，有平韵、仄韵两体。 \n陈和叔：名陈睦，嘉祐六年（1061年）进士，累迁史馆修撰。赏心亭：在金陵（今南京）城西下水门城上，下临秦淮，为观赏胜地。\n七朝：六朝指东吴、东晋、宋、齐、梁、陈。此处说“七朝”系指包括南唐在内的七个朝代。\n旧曲：南朝后主陈叔宝所制《玉树后庭花》，被视为亡国之音。\n潘鬓：晋人潘岳富文才，美仪容，三十岁开始有白发，后世即以“潘鬓”指中年鬓发斑白。\n抹幺弦：抹，弹琵琶的一种手法。幺弦，指弹琵琶的第四弦。\n子细：即仔细。因缘：佛家语，指产生结果的直接原因及造成这种结果的条件。因此相契谓之有缘，相乖谓之无缘。\n鸾胶：据《武帝外传》：“西海献鸾胶，武帝弦断，以胶续之，弦两头遂相著，终日射不断，武帝大悦，名续弦胶。”\n\n","translation":"登上赏心亭，看到江山依旧，而文物已非，想起七个朝代都在这里兴国、繁荣和灭亡，忧心忡忡。尽管江水浩瀚、水天一色，却不忍凭阑远眺了。身在江南，心恋长安，坐罪遭贬，想要过问国事却又不能。秦淮月亮格外明朗，照人无眠，听到水上传来音乐声，更是感慨万千。\n这怎能不让我中年鬓发斑白？脸上已失去笑容，回忆起当年琵琶弹奏着动听的乐曲，似乎娓娓地诉说自己政治上的顺利，那是何等地美好啊！期待有朝一日，朝廷重用，再回京师，使自己的仕途如断弦重续。此地与友人别后，何时又能重别呢？\n\n"}
{"_id":{"$oid":"5b9a1871367d5c0f40d22e53"},"title":"蝶恋花 以纸花清供戏赋","dynasty":"近代","writer":"饶宗颐","content":"人间无复埋花处。为怕花残、莫买真花去。静对琼枝相尔汝。胆瓶觑面成宾主。\n\n词客生生花里住。裁剪冰绡、留写伤春句。紫蝶黄蜂浑不与。任他日日闲风雨。\n\n","type":[]}
{"_id":{"$oid":"5b9a1871367d5c0f40d22e54"},"title":"次韵潘德鄜山行","dynasty":"宋代","writer":"史浩","content":"学佛以佛魔，学儒为儒缚。胡不朝隐几，㗳焉似南郭。\n\n是非风过耳，名利束高阁。回视平生心，无乃亦大错。\n\n便当息万缘，摆去如斧削。神游八极表，笑傲有馀乐。\n\n山水得胜处，一揽襟量廓。杖锡群峰颠，宫殿浮碧落。\n\n下瞰徐符岩，居然在山脚。众水会一涧，颓波泻珠箔。\n\n奔放出中涂，隐潭钟万壑。轰如破蛰雷，急似晴空雹。\n\n或复地中行，鸢飞鱼自跃。跻攀至飞电，乳窦知谁凿。\n\n向来因风絮，句法诚软弱。六花倾万仓，千古无锁钥。\n\n濛润遍寰海，何止洒林薄。凭栏眼欲眩，顿洗眵昏浊。\n\n翻身上妙高，愈觉吟魂矍。凿齿对弥天，相视两无怍。\n\n祇恐星轺登，蕙帐闻怨鹤。\n\n","type":[]}
{"_id":{"$oid":"5b9a1871367d5c0f40d22e55"},"title":"扬子江晓望","dynasty":"清代","writer":"缪徵甲","content":"五更残梦雁声催，草阁临江眼界开。收尽春寒红日涌，隔江柔橹带潮来。\n\n","type":[]}
{"_id":{"$oid":"5b9a1871367d5c0f40d22e56"},"title":"月夜","dynasty":"元代","writer":"刘鹗","content":"中宵月娟娟，睡起得孤快。树影在流水，天地有真态。\n\n洒然心镜空，如或饮沆瀣。妙趣苟得之，著意成蒂芥。\n\n","type":[]}
{"_id":{"$oid":"5b9a1871367d5c0f40d22e57"},"title":"寄诸弟","dynasty":"宋代","writer":"李纲","content":"自取飘零不复云，索居终日念离群。送书未见来黄耳，陟岵惟知望白云。\n\n素发偏亲乌鸟急，青春诸季棣华分。天涯只有思家切，须使音声不辍闻。\n\n","type":[]}
{"_id":{"$oid":"5b9a1872367d5c0f40d22e58"},"title":"宣州杂诗二十首","dynasty":"宋代","writer":"梅尧臣","content":"昭亭万仞山，古庙半山间。\n赛雨使君去，钓潭渔父闲。\n蕨肥岩向日，竹暗垅连关。\n北望高楼上，南飞鸟自还。","type":[]}
{"_id":{"$oid":"5b9a1872367d5c0f40d22e59"},"title":"追挽王宪副先生","dynasty":"明代","writer":"潘希曾","content":"拟赋招魂欲断肠，曾于髫丱挹威光。乘骢尚忆同先子，附骥偏怜得季方。\n\n翰苑才名元独步，柏台风度更流芳。高坟宿草年华去，怅望空惭一瓣香。\n\n","type":[]}
{"_id":{"$oid":"5b9a1872367d5c0f40d22e5a"},"title":"题水村图","dynasty":"元代","writer":"罗志仁","content":"长爱秦郎绝妙词，荒寒暗合辋川诗。斜阳万点寒鸦处，流水孤村又一奇。\n\n","type":[]}
{"_id":{"$oid":"5b9a1872367d5c0f40d22e5b"},"title":"杏湾","dynasty":"明代","writer":"屈大均","content":"慈峨水落满双溪，文杏花开二月齐。无限红颜随马足，雨来俱作锦障泥。\n\n","type":[]}
{"_id":{"$oid":"5b9a1872367d5c0f40d22e5c"},"title":"句","dynasty":"宋代","writer":"王随","content":"照池莲艳红疑菜，入户山光翠可枯。","type":[]}
{"_id":{"$oid":"5b9a1872367d5c0f40d22e5d"},"title":"送友人","dynasty":"明代","writer":"石宝","content":"明时豪俊客，眼不著长檠。贤圣开书夜，江湖纵酒情。\n\n虞卿能赴急，徐稚本躬耕。易水城西畔，时来一濯缨。\n\n","type":[]}
{"_id":{"$oid":"5b9a1872367d5c0f40d22e5e"},"title":"杨花篇","dynasty":"明代","writer":"王廷相","content":"广陵三月可怜春，青青杨柳蘸湖新。\n长条不绾思归客，散作飞花愁杀人。\n浣沙艳艳吴江女，拾取香球连袂举。\n花点轻狂只欲飞，徒欲多情乱心绪。\n吴宫隋苑烟袅袅，别有豪华竞春早。\n飞琼流雪洒行旌，日莫迷却长杨道。\n江头一树白离离，打阵随风趁落晖。\n漫天扑地何时住，困入沧波却怨谁。","type":[]}
{"_id":{"$oid":"5b9a1872367d5c0f40d22e5f"},"title":"祠紫盖山经玉泉山寺","dynasty":"唐代","writer":"张九龄","content":"指途跻楚望，策马傍荆岑。稍稍松篁入，泠泠涧谷深。 \n 观奇逐幽映，历险忘岖嶔。上界投佛影，中天扬梵音。 \n 焚香忏在昔，礼足誓来今。灵异若有对，神仙真可寻。 \n 高僧闻逝者，远俗是初心。藓驳经行处，猿啼燕坐林。 \n 归真已寂灭，留迹岂湮沉。法地自兹广，何云千万金。","type":[]}
{"_id":{"$oid":"5b9a1872367d5c0f40d22e60"},"title":"题禹庙二首","dynasty":"宋代","writer":"张镃","content":"为人心切屡忘家，力量方知有等差。\n莫信空山葬冠剑，且吟古屋画龙蛇。","type":[]}
{"_id":{"$oid":"5b9a1872367d5c0f40d22e61"},"title":"偈","dynasty":"宋代","writer":"张浚","content":"教外单传佛祖机，本来无悟亦无迷。\n浮云散尽青天在，日出东方夜落西。","type":[]}
{"_id":{"$oid":"5b9a1874367d5c0f40d22e62"},"title":"岩下放言五首 其五 灵椿台","dynasty":"宋代","writer":"黄庭坚","content":"苍苔古木，相依涧壑之滨。黄葛女萝，自致风云之上。\n\n人就阴而息迹，鸟投暮而来归。水影林光，常相助发。\n\n溪声斧响，直下称提。\n\n","type":[]}
{"_id":{"$oid":"5b9a1874367d5c0f40d22e63"},"title":"六安枕铭","dynasty":"两汉","writer":"崔骃","content":"枕有规矩，恭一其德。承元宁躬，终始不忒。\n\n","type":[]}
{"_id":{"$oid":"5b9a1874367d5c0f40d22e64"},"title":"波罗河屯行宫作","dynasty":"清代","writer":"弘历","content":"秋日散清辉，秋空澄碧落。我意与之然，去来何执著。\n\n寒花步今径，阴树褰昔幕。会心足希夷，容膝且宽绰。\n\n是处有缥缃，无妨读书乐。\n\n","type":[]}
{"_id":{"$oid":"5b9a1874367d5c0f40d22e65"},"title":"金雀花","dynasty":"宋代","writer":"翁元广","content":"管领东风知几春，也将俗态染香尘。有人不具看花眼，恼杀飘蓬老病身。\n\n","type":[]}
{"_id":{"$oid":"5b9a1874367d5c0f40d22e66"},"title":"晴","dynasty":"清代","writer":"弘历","content":"塞雨滋秋野，金风助快晴。翠峦新沐濯，红日越晶明。\n\n草色犹含馥，溪流乍咽声。底须虑泥滑，牧法马蹄轻。\n\n","type":[]}
{"_id":{"$oid":"5b9a1874367d5c0f40d22e67"},"title":"首春同枌友携樽过野渡访梅即席 其一","dynasty":"宋代","writer":"卫宗武","content":"枌朋载酒子云居，何必孤山远访逋。癯影参差浓复淡，古香传送有还无。\n\n朋龟剩喜如云集，汎蚁何妨过日晡。索笑却嫌来较晚，一林芳意太纷敷。\n\n","type":[]}
{"_id":{"$oid":"5b9a1874367d5c0f40d22e68"},"title":"晒衣","dynasty":"宋代","writer":"杨万里","content":"亭午晒衣脯褶衣，柳箱布襆自携归。\n妻孥相笑还相问，赤脚苍头更阿谁。","type":[]}
{"_id":{"$oid":"5b9a1874367d5c0f40d22e69"},"title":"春日郊游和友人韵","dynasty":"宋代","writer":"梁栋","content":"已昔东风御柳斜，枯肠一日万周车。\n壮心难起泥中絮，老眼羞看雾裹花。\n巷柏几家无主燕，池塘一种为官蛙。\n江南寒食无烟火，白书沈沈似月华。","type":[]}
{"_id":{"$oid":"5b9a1874367d5c0f40d22e6a"},"title":"橘斋为张良医赋","dynasty":"明代","writer":"陈琏","content":"种得苏耽橘，斋前绿满行。树深苔石古，花落井泉香。\n\n药笼参苓富，芸窗岁月长。传家阴骘厚，著效有奇方。\n\n","type":[]}
{"_id":{"$oid":"5b9a1874367d5c0f40d22e6b"},"title":"句","dynasty":"宋代","writer":"李焘","content":"断碑唐日寺，遗像晋时僧。","type":[]}
{"_id":{"$oid":"5b9a1875367d5c0f40d22e6c"},"title":"上巳","dynasty":"宋代","writer":"李若水","content":"小桃脱萼柳梢柔，春色无边破客愁。\n好与永和修故事，一时人物尽风流。","type":[]}
{"_id":{"$oid":"5b9a1875367d5c0f40d22e6d"},"title":"望池州山","dynasty":"元代","writer":"贡奎","content":"少年江上一官閒，老去重来似梦间。欲觅故人行乐处，白云遮尽九华山。\n\n","type":[]}
{"_id":{"$oid":"5b9a1875367d5c0f40d22e6e"},"title":"六经阁","dynasty":"宋代","writer":"韩漪","content":"小楼灯火夜青荧，风撼梧桐客梦惊。\n谁家更理琴乌曲，误听壁间丝竹声。","type":[]}
{"_id":{"$oid":"5b9a1875367d5c0f40d22e6f"},"title":"巴黎圣母祠Notre-Dame夜步 用七里濑韵","dynasty":"近代","writer":"饶宗颐","content":"游目久踌躇，古意生临眺。夜树带馀清，高阙耸双峭。\n\n浅水鱼吻足，华灯月分曜。千载此祈褫，神风助舒啸。\n\n虽乏上皇心，终会灵台妙。惭为掣鲸手，屡倚天涯钓。\n\n息意休辨宗，厝辞增物诮。讴歌归去来，欲谱穿云调。\n\n","type":[]}
{"_id":{"$oid":"5b9a1875367d5c0f40d22e70"},"title":"听沈二弹北曲","dynasty":"明代","writer":"王伯稠","content":"燕歌撩乱夜弦鸣，诉尽青楼恨别情。\n四十年前明月夜，梦回曾听断肠声。","type":[]}
{"_id":{"$oid":"5b9a1875367d5c0f40d22e71"},"title":"相和歌辞。怨诗","dynasty":"唐代","writer":"孟郊","content":"试妾与君泪，两处滴池水。看取芙蓉花，今年为谁死。","type":[]}
{"_id":{"$oid":"5b9a1875367d5c0f40d22e72"},"title":"追和杨眉庵次韵李义山无题诗五首 其一","dynasty":"明代","writer":"沈愚","content":"兰桨双欹倚桂舟，隔花临水思夷犹。香囊玉佩劳相赠，绣幄银屏惜共留。\n\n愁绕凤台秦树暝，梦回巫峡楚云秋。多才苦被春情恼，镜里潘郎雪满头。\n\n","type":[]}
{"_id":{"$oid":"5b9a1875367d5c0f40d22e73"},"title":"颂古 其四十五","dynasty":"宋代","writer":"释道颜","content":"网中跳出便飞腾，好个天然俊衲僧。何似当初未入网，悟来方始是知音。\n\n","type":[]}
{"_id":{"$oid":"5b9a1875367d5c0f40d22e74"},"title":"题画","dynasty":"明代","writer":"黎贞","content":"秋岩有高士，扫石松下坐。忽忆圭峰樵，抱琴欲相过。\n\n","type":[]}
{"_id":{"$oid":"5b9a1875367d5c0f40d22e75"},"title":"红毛城","dynasty":"清代","writer":"陈廷瑜","content":"苍莽海天秋，孤城兀自留。乱舂鲲屿浪，独镇鹿门洲。\n\n渡皆三篙水，潮平一叶舟。数声清角起，人在枕江楼。\n\n","type":[]}
{"_id":{"$oid":"5b9a1877367d5c0f40d22e76"},"title":"忆与刘伯温章三益叶景渊三君子同上江表五六年间人事离合不齐而景渊已作土中人矣慨然有赋","dynasty":"元代","writer":"宋濂","content":"我歌何太苦，触事增百忧。忆离溪上舍，久客城东楼。\n\n钩经语衮衮，舞剑光油油。五穷作奇祟，六凿为深仇。\n\n昏眸眩翳镜，秋骨束算筹。取憎鬼亦唾，出谒人谁谋。\n\n有美济时彦，来自处士州。金茎擎白液，玉瓒含黄流。\n\n长山同蹑楼，严濑仍维舟。雨花掠篷走，风蒲向人愁。\n\n冒险前至歙，计程几经邮。盘涡结唇穴，欹石排蛇矛。\n\n暗陵走魑魅，灌木啼鸺禋。川尽青逗晓，城新白凝秋。\n\n贤躅访阙里，仙踪索浮丘。乌聊就神卜，绮席征童讴。\n\n颍滨所谪宦，绩溪倚荒陬。丛祠尚赑屃，苔碣犹蛟虬。\n\n摩挲未及读，行迈焉能留。随山转荦确，满目只梧楸。\n\n淳原当日盛，杰观连云稠。兵馀有遗构，星分如碎裘。\n\n徘徊望泾邑，迤逦驱晨裛。狭径横黑辗，荒茅飞白球。\n\n聚落耿寒磷，原田巢秃鹙。百里一庐舍，平沙千髑髅。\n\n穴塍支爨鼎，掬溪咽乾糇。天才或吊白，诗衲还逢休。\n\n感慨每东望，盘回且西游。层楼眺叠嶂，汇水寻宛句。\n\n红线毯方软，木瓜酝新篘。风流忆江谢，文藻胜枚邹。\n\n落日惨平楚，悲风吟古湫。三湖渺空阔，一棹成穷搜。\n\n苍茫日月浴，震荡乾坤浮。水落近成浦，沙屯远为洲。\n\n网师出文鳜，墨客嘲轻鸥。涂经华林岸，地接秦淮沟。\n\n穷塔屹天秀，列廛布城周。河山互联络，龙虎相雄遒。\n\n郁葱金焰发，潋滟虹光抽。烟霞压台殿，剑舄集公侯。\n\n泮宫共一榻，江树闻鸣鸠。钟阜足游衍，龙湾更夷犹。\n\n谈锋述王霸，政柄分嬴刘。淬文砺戈戟，博古陈罍卣。\n\n合庖集鱼雁，响屐锵琅球。桂窗足每跣，花日首多囚。\n\n赌棋或握算，斗酒恒投钩。下关避沉酗，抵掌争嘲咻。\n\n一旦分客袂，三年感灯篝。剖符洪都郡，瞻云苍岭头。\n\n晨星遂落落，宵梦长悠悠。怀生悯契阔，悼死隔明幽。\n\n恶怀不可抑，衰涕何能收。牛鼎伤折足，羽旌恨无斿。\n\n此生几冠屦，两间寄蜉蝣。宣尼嗟逝水，漆园叹悬疣。\n\n天德在所务，人役将焉酬。矧当肃秋气，正值酣商飕。\n\n紫螫饱丹液，黄鞠苞金瓯。得酒且自喜，锢情欲谁仇。\n\n床头有《周易》，归去推刚柔。\n\n","type":[]}
{"_id":{"$oid":"5b9a1877367d5c0f40d22e77"},"title":"题东坡戴笠图","dynasty":"明代","writer":"贝琼","content":"两屐新泥蒻笠攲，满村风雨独归时。玉堂天上神仙客，妇女儿童总未知。\n\n","type":[]}
{"_id":{"$oid":"5b9a1877367d5c0f40d22e78"},"title":"杂剧·郑孔目风雪酷寒亭","dynasty":"元代","writer":"杨显之","content":"第二折\n\n(搽旦同俫儿上，云)我把你两个小弟子孩儿，你老子在家骂我。我如今洗剥了，慢慢的打你。待我关上门，省的有人来打搅。(正末上，云)自家赵用，跟着哥哥攒造文书上京师去。行到半途，遗剩了一纸文书，只得重回家中，取那文书走一遭去也可。(唱)\n\n【越调】【斗鹌鹑】俺家里少东无西，可着我走南嘹北。俺哥哥才娶的偏房，新亡了正室。撇了个幼女娇男，可又没甚的远亲近戚。我这里仔细的寻思起：他则待卧柳眠花，怎知道迷妖着鬼。\n\n【紫花儿序】想着他亲娘在日，见这般打骂凌辱，不由的感叹伤悲。我一心似箭两脚如飞，走的我气喘狼藉，恨不得一步奔来城市里。早行至哥哥门内，则听的大叫高呼。元来又打得他女哭儿啼。(搽旦云)如今酒又不醉，饭又不饱，我慢慢的打你这两个小弟子孩儿。(正末云)兀的不打孩儿哩。(唱)\n\n【小桃红】则问你赛娘、僧住为何的，他可也有甚么闲炒刺？(云)嫂嫂开门来(搽旦云)这个是赵用的声音。你两个且起去揩了泪眼，我买馍馍你吃。我开了这门(见末科云)小叔叔，你怎的回来？有甚么勾当(正末见俫儿科，云)嫂嫂，你为甚么打这孩儿？(搽旦云)阿弥陀佛，头上有天。我为甚么打他？(正末云)嫂嫂，我试猜咱。(唱)莫不是少柴无米苦央及？(搽旦云)柴米都有，一个不肯上学，一个不肯做生活，我逗他耍来。(正末唱)便休题伶牙俐齿相支对，想着我亲娘在日，看承似神珠宝贝。(搽旦云)天也，我爱的是这一双儿女。(正末唱)怎禁他佯孝顺假慈悲。\n\n(搽旦云)你为什么回家来？(正末云)哥哥遗剩了一纸文书，说在背阁板上。(搽旦云)你自家取去。(正末取科，云)有了文书，我去也。(俫儿哭扯末科，云)叔叔，我跟将你去罢。你去了呵，他又打我也。(正末云)嫂嫂，看着哥哥面皮，休打孩儿。(唱)\n\n【天净沙】我急忙忙取得文移，趱程途不敢耽迟。怎禁他这孩儿倒疾，紧拽住咱家衣袂，则待要步步追随。\n\n【调笑令】这孩儿，便顽痴，有十分不是伤触着你，可怜他亲娘不幸先辞世，则抛下一双的业种无知。你也则看觑他爷这面皮，再休打的他哭哭啼啼。(搽旦云)哎哟，小叔你放心去，我怎肯打孩儿？(正末云)谢了嫂嫂，我去也。(俫儿扯住未科，云)叔叔，我则是跟了你去。(正末云)嫂嫂，你道是不曾打呵。(唱)\n\n【秃厮儿】为甚么适才间吖天叫地，都一般汪汪的泪眼愁眉。他和你又没甚杀爷娘的仇共隙，怎这般苦死的，怕相依，也波堪悲。\n\n(俫儿哭科，云)叔叔，我则是跟着你去。(正末唱)\n\n【圣药王】俺只见儿又啼，女又啼，哭的俺是铁人石意也酸嘶。他待要来也随，去也随，恰便似蚂蝗钉了鹭鸶屯，寸步不教离。\n\n(云)嫂嫂，你是必看哥哥面上，休打这孩儿者。(搽旦云)有你，我便不敢打，两次三番聒气。(做推末出门科，云)你去。我关上这门，打这小弟子孩儿。(正末云)这妇人推出我来，关上门。我待去了，出不的这口恶气。街坊邻舍听者：(词云)劝君休要求娼妓，便是丧门逢太岁。送的他人离财散家业破，郑孔目便是傍州例。这妇人生的通草般身躯，灯心样手脚。闲骑蝴蝶傍花枝，被风吹在妆梳阁。蜘蛛网内打筋斗，鹅毛船上邀朋友。海马儿驮行，藉丝儿牵走。有时蘸水在秤头秤，定盘星上何曾有？这妇人搽的青处青，紫处紫，白处白，黑处黑，恰便似成精的五色花花鬼。他生的兔儿头，老鼠嘴，打街坊，骂邻里。则你是个腌腌臜臜泼婆娘，少不得瓦罐儿打翻在井水底。(唱)\n\n【寨儿令】我骂你这歪刺骨，我骂你这泼东西。你生的来兔儿头老鼠嘴，长则待吵是寻非，叫骂过日，怎做的好人妻？\n\n【幺篇】这都是俺哥哥命运低微，带累你两个孩儿受尽禁持。我本待好心肠苦劝你，你倒恶狠狠把咱推。来来来，我便死也拚得和你做头敌。\n\n【收尾】我如今一脱气直走向京都地，一句句向哥哥说知。有一日郑孔目到来时，不道肯轻轻的素放了你。(下)\n\n(搽旦云)好也，着赵用这村弟子孩儿，骂我这一场去了。我如今且不打你，等我吃的酒醉饭饱了，慢慢的打你。(俫儿哭随下)\n\n\n第三折\n\n(丑扮店小二上，诗云)曲律竿头悬草稕，绿杨影里拨琵琶。高阳公子休空过，不比寻常卖酒家。自家是店小二，在这郑州城外，开着个小酒店。今早起来挂了酒望子，烧的镟锅儿热着，看有甚么人来？(孔目上云)自家郑孔目，攒造文书己回。我一路上来多听人说，我那浑家有奸夫，折倒我那一双儿女，未审虚实。远远的是一个酒店。这城里人家事务，他都知道。我试问他一声：卖酒的有么？(小二云)有。官人要打多少酒？(孔目云)你这厮不爽利。张保在那里？你叫他来。(小二云)官人请坐，我叫他去。张保，有人寻你哩。(正末扮张保上，云)来也！买卖归来汗未消，上床犹自想来朝。为甚当家头先白，晓夜思量计万条。小人江西人氏，姓张名保，因为兵马嚷乱，遭驱被掳，来到回回马合麻沙宣差衙里，往常时在侍长行为奴作婢。他家里吃的是大蒜臭韭，水答饼。秃秃茶食。我那里吃的？我江南吃的都是海鲜，曾有四句诗道来：(诗云)江南景致实堪夸，煎肉豆腐炒东瓜。一领布衫二丈五，桶子头巾三尺八。他屋里一个头领，骂我蛮子前，蛮子后。我也有一爷二娘，三兄四弟，五子六孙。偏是你爷生娘长，我是石头缝里进出来的？谢俺那侍长见我生受多年，与了我一张从良文书。本待回乡，又无盘缠，如今在这郑州城外开着一个小酒店儿，招接往来客人。昨日有个官人买了我酒吃，不还酒钱。我赶上扯住道：还我酒钱来。他道你是甚么人？我道也不是回回人，也不是达达人，也不是汉儿人。我说与你听者，(唱)\n\n【南吕】【一枝花】我是个从良自在人，卖酒饶供过。务生资本少，醖酿利钱多。谢天地买卖和合，凭老实把衣食掇。俺生活不重浊，不住的运水提浆，炊荡时烧柴拨火。\n\n【梁州第七】也强如提关列窖，也强如斡担挑箩。满城中酒店有三十座，他将那醉仙高挂，酒器张罗。我则是茅庵草舍，瓦瓮瓷钵。老实酒不比其他，论清闲压尽鸣珂。又无那胖高丽去往来迎，又无那小扒头浓妆艳里，又无那大行首妙舞清歌。也不是我奖誉，太过，这黄汤强如醇醪糯，则为我酾酒浆水刺破，面米相停无添和，那说起玉液金波。\n\n(做见科)(孔目云)张保，你在那里来？这早晚才来？你打二百钱的酒来。(正末云)打二百钱的酒，筛的热着，孔目自己吃。(孔目云)酒且慢慢的吃，你这里有甚么新事？(正末云)有新事，一贯钞买一个大烧饼，别的我不知道。(孔目云)不是这个。这里有个郑孔目，娶了一个小妇，折倒他前家一双儿女。(正末云)官人这个我知道，你听我说，(唱)\n\n【贺新郎】前家儿招了个后尧婆，小媳妇近日成亲，大浑家新来亡过。题名儿骂了孜孜的唾，骂那无正事颓唆，则待折损杀业种活撮。(孔目云)那妇人折倒他一双儿女，他那街坊可骂郑孔目么。(正末唱)这厮掌刑法做令史，觅钱来养娇娥，送的他人离财散家缘破。那贱人也不是鲁义姑，这厮也不足汉萧何。(孔目云)我听的说：那小妇人不与他两个孩儿饭吃，那两个孩儿只在长街上讨吃。有这话么？(正末唱)\n\n【红芍药】道偷了米面把瓮封合，掬的些冷饭儿，又被尧婆擘手把碗来夺。孩儿每雨泪如梭，黄甘甘面皮如蜡埚。前街后巷叫化些波，那孩儿灵便口喽啰，且是会打悲阿。\n\n【菩萨梁州】汤水儿或少或多，干粮儿一个两个，米面儿一撮半撮，舍贫的姐姐哥哥。他娘在谁敢把气儿呵？糖堆里养的偌来大，如今风雪街忍着十分饿。他不爱惜倒折挫，常言道：灰不如火热。多敢怕我信口开合。\n\n(孔目云)张保，听的人说：那尧婆有奸夫，作践了郑孔目的家私。你可常去他家送酒，这等勾当，却是有也无？(正末云)当日那尧婆来问张保买酒。张保送去，进入后门。我张保在那里等出家火。那尧婆教那两个孩儿烧着火，那婆娘和了面，可做那水答饼。煎一个，吃一个。那两个孩儿在灶前烧着火，看着那婆娘吃，孩儿便道：奶奶，肚里饿了。那婆娘将一把刀子去盘子上一划，把一个水答饼划做两块，一个孩儿与了半个。那孩儿欢喜，接在手里，番采番去，吊在地下。那婆娘说两个争嘴。官人，他只是怕热。(唱)\n\n【骂玉郎】把孩儿风流罪犯寻些个，吊着脚腕又不敢将脚尖那。当日纷纷雪片席来大，衣服向身上剥，井水向阶下泼，肐膝儿精砖上过。\n\n【感皇恩】他将那门户关合。怎生结磨？颤钦钦跪在阶基，可丕丕心惊惧，扑簌簌泪滂沱。当日个天时凛冽，怎能勾身上温和？孩儿每缩着脖项，拄着下颏，耸着肩窝。\n\n【采茶歌】僧住将手心儿搓，赛娘把指尖儿呵，冻的他战笃速打颏歌。他可也性子利害母阎罗，(孔目云)他可唤做甚么。(正末唱)则他是上厅行首唤做烧鹅。(孔目云)敢是萧娥？(正末云)哦，是萧娥。(孔目云)张保，那郑孔目的孩儿，也常到你这里来么？(正末云)他早晚便来也。(孔目云)等他来时，你引来见我。(俫儿上，云)我是郑孔目的孩儿，沿门叫化了，回张保店里去。(做见末科)(正末云)两个孩儿，这里有个官人，你见他去。(俫儿见孔目科)(哭云)兀的不是俺爹爹？(孔目云)兀的不是我两个孩儿？则被你痛杀我也。(正末唱)\n\n【哭皇天】我与你打闹处先赸过，拿笠儿忙盖合。心惊的我面没罗。(孔目云)张保(正末云)你是张保？(孔目云)我唤你哩。(正末云)我唤你哩。(孔目云)你看这厮波，你如何这等答应我？(正末唱)小人几曾离了镟锅。我是王留一般弟兄两个，(带云)官人也，(唱)你莫不是眼摩挲，错认了你这亲眷，你却是姓甚么？\n\n(孔目云)张保，我便是郑孔目。(正末唱)\n\n【乌夜啼】谢天地小人刚道的这淫邪货，并不曾道甚孔目哥哥。(孔目云)你也骂的我勾了。你说他有奸夫，是那一个(正末唱)要奸夫略数与你三十个，尽都是把手为活，对酒当歌。郑州浪汉委实多。(云)那奸夫姓高，(孔目云)高甚么？(正末唱)高阳公子休空过。凭着我在口言是亡身祸，言多语少，小人有些九伯风魔。\n\n(孔目云)既然那妇人有奸夫，把我这一双儿女寄在你这店中。我今夜晚间越墙而过，把奸夫淫妇都杀了罢。(正末唱)\n\n【黄钟尾】润纸窗把两个都瞧破，拽后门将三簧锁纳合。捕巡军快拿捉，急开门走不脱。到官司问甚么？取了招带枷锁，建法场把市郭，上木驴着刀剁，万剐了尧婆。兀的不痛快杀我。(下)\n\n(孔目云)天色晚了，我杀那奸夫淫妇去来。(下)(搽旦同高成上，云)高成，我老公不在家，我和你永远做夫妻，可不受用？(高成云)难得你这好心，我买条糖儿请你吃。(孔目云)天色晚了，我来到这后园墙下，攀着这柳枝，跳过这墙，来到卧房门首。我试听咱。(高成云)我怎么有些心跳？把这吊窗开着，有人来时我好走。(孔目云)可知有奸夫。我蹅开这门进去。(高成慌科，云)不中，有人来了，走走走！(下)(孔目云)兀的不是奸夫也？(搽旦云)奸夫在那里？(孔目云)这等妇人要做甚么？不如杀了罢。(搽旦云)救人也。(孔目杀科)(搽旦下)(孔目云)我待走了，可不带累邻舍？我索官司中出首去来。(下)\n\n\n第四折\n\n(李尹引张千上，云)小官李公弼，见任郑州府尹。今日升厅，坐起早衙。张千，喝撺厢。(张千云)在衙人马平安。抬书案。(孔目上跪科)(李尹云)兀的不是孔目郑嵩？你告甚么？(孔目云)小人去京师攒造文书回来，撞见奸夫在妻子房内。我蹅门进去，奸夫走脱，小人将妻子杀了，今来出首。(李尹云)郑嵩，你怎做的执法人？拿奸要双，拿贼要脏。走了奸夫，你可杀了媳妇，做的个无故杀妻妾。该杖八十，迭配远恶军州。张千，拿下去打着者。(张千云)小人行杖。(高成云)今日该我当日，我行杖。(高成打科，云)六十，七十，八十。(孔目云)那行杖的可是高成，则被他打杀我也。(李尹云)与他脸上刺了字，迭配沙门岛。张千，着一个能行快走的解子，便解将去。(高成云)小人解去。(李尹云)只今日就行。(高成押出门科)(孔目云)我和你有什么冤仇？你打的我这般狠？(高成云)你今日这井可也落在吊桶里么？(孔目云)天那，有谁人救我也？(同下)(李尹云)今日无事且转厅。(诗云)非我不怜他，他罪原非小。姑免赴云阳，且配沙门岛。(下)(正末扮宋彬引偻儸上，诗云)虎着痛箭难舒爪，鱼遭密网怎翻身。运去剑诛无义汉，时来金赠有恩人。自家护桥龙宋彬。自从解出郑州，到的半路，被我扭开枷锁，打死了解子，就在这山中落草为寇。好是快活也可。(唱)\n\n【双调】【新水令】我如今向槽房连瓮掇将来，偿还了我弟兄每口债。酒斟着醇糯醅，脍切着鲤鱼胎。今口开怀，直吃的沉醉出山寨。\n\n(云)小偻儸斟酒来。(偻儸进酒科，云)哥哥满饮一杯。(正未唱)\n\n【沉醉东风】兄弟每满满的休推莫侧，直吃的醉醺醺东倒西歪。把猪肉来烧，羊羔来宰。你可便莫得迟捱，直吃到梨花月上来。酒少呵，您哥哥再买。(云)嗨！我几乎忘了。我当初犯罪之时，若不是郑孔目哥哥救我性命，岂有今日？近来闻得俺哥哥也犯了罪，迭配沙门岛去。我想这等远恶军州，莫说到得那里，只在路上少不得是死的。古人有言：有恩不报，非丈夫也。小偻儸，撤了酒者。(唱)\n\n【落梅风】只管里贪恋着酒如泉，可顿忘了他恩似海。万一个在中途被人谋害，可不乾着了当初救命来。则问你护桥龙宋彬安在？\n\n(云)我如今点起五百名偻儸。直到郑州地面。若是俺哥哥解在中途，正好迎着，一同回还山寨。若是未经解出，拚的劫牢，定要救俺哥哥者。(做上路科)(儸儿上云)俺两个僧住、赛娘便是。俺父亲迭配沙门岛，如今在酷寒亭上，俺叫化些残羹剩饭，与他充饥去。(做见偻儸拿住科)(正末云)这两个叫化小孩儿是谁家的？(儸儿跪科，云)俺是郑孔目的孩儿赛娘、僧住。将军可怜见波。(正末唱)\n\n【乔牌儿】俺这里见孩儿添惊怪，破衣服怎遮盖？冻的他两只手似冬凌块，谁救你爹爹脱杻械。(俫儿云)我叫化些残茶剩饭，与俺父亲吃。(正末云)你父亲在那里？(俫儿云)俺父亲因拿奸夫，杀了淫妇，被官司问遣迭配沙门岛去，如今在酷寒亭上哩。(正末云)小偻儸跟了我，就到酷寒亭上，救俺哥哥走一遭去。(同下)(高成押孔目上科)(孔目云)哥哥且慢行者，我两个孩儿寻觅些茶饭去了。我在那酷寒亭上等一等，避过这雪，慢慢的再行将去。(高成云)你这两个小业种，少不得先结果了他，方才慢慢的处置你。既是雪大，且避过了这雪再走。(正未引偻儸同俫儿上)(唱)\n\n【川拨棹】这两个小婴孩，引三军何处来？赤紧的云锁冰崖，风敛阴霾，雪洒尘埃。则半合儿早粉画楼台，玉砌衢街。俺军中也做了银妆甲铠，俺哥哥在酷寒亭怕不活冻煞。\n\n(云)兀的不是俺哥哥！小偻儸，休教走了解子，且打开哥哥的枷锁者。(做解科)(唱)\n\n【七弟兄】莫猜，快来，把枷锁疾忙开。将哥哥左右相扶策，在鬼门关夺转得这冻形骸，向酷寒亭展脚输腰拜。\n\n(孔目云)兀的不吓杀我也。壮士，你是谁？(正末云)哥哥，则我就是护桥龙宋彬。(唱)\n\n【梅花酒】咱两个自间隔，为杀了裙钗，揽下非灾，不得明白。沙门岛程途怎地捱？酷寒亭风雪如何奈？从别离三二载，睡梦里记心怀，天对付巧安排。(孔目云)兄弟，是我当日救你命来，今日你却做我的大恩人也。(正末唱)\n\n【收江南】呀！谁承望月明千里故人来，则被这泼烟花送了你犯由牌，狠公人又待活烧埋。到今日救解，早收恰了那一点泪沾腮。\n\n(孔目云)兄弟，你救我咱，则这解子高成，便是奸夫。(高成云)我死也。(正末云)小偻儸，将这奸夫与我绑了，替哥哥报仇。(高成云)不干我事。我吃长斋的，肯做这勾当？(孔目云)兄弟，教我怎生是好？(正末云)哥哥休谎，同两个孩儿权到山寨上住几日，再作计较。(唱)\n\n【鸳鸯煞】从今后深仇积恨都消解，且到我荒山草寨权停待。畅道是本姓难移，三更不改，做一场白日胸襟，轰雷气概。将这厮吃剑乔材，任逃走向天涯外，我也少不得手到拿来，则做死羊儿般吊着宰。(云)小偻儸，把那厮先绑上山去，就安排果卓，请哥哥到寨中做庆喜筵席，将那厮万剐凌迟，以报冤恨者。(词云)今天下事势方多，四下里竞起干戈。其大者攻城略地，小可的各有巢窠。非是我甘心为盗，故意来啜赚哥哥。眼见得这场做作，官司里怎好兜罗？且共我同归草寨，徐观看事势如何？肯容他高成走脱，早拿来绑缚山坡。先下手挑筋剔骨，慢慢的再剖胸窝。也等他现报在眼，才把你仇恨消磨。待几时风尘宁静，我和你招安去未是蹉跎。\n\n题目后尧婆淫乱辱门庭\n\n泼奸夫狙诈占风情\n\n正名护桥龙邂逅荒山道\n\n郑孔目风雪酷寒亭\n\n","type":[]}
{"_id":{"$oid":"5b9a1877367d5c0f40d22e79"},"title":"临桂尉杨渭夫以诗来因次其韵兼简同僚","dynasty":"宋代","writer":"陈傅良","content":"万物各美恶，一室有面背。\n去来故无恒，欣厌惟所会。\n有能悟兹理，何必著幽邃。\n后圃并山麓，修竹积空翠。\n斧寻自何年，樊养特过计。\n陈根独遭时，沃壤亦借势。\n居然成独清，可以掩众媚。\n亭院起中{上不下几}，湖潦粲前际。\n於时吾岂敢，谓此天作对。\n新诗忽盛谈，俗状良内惭。\n子方及归期，客复搅离思。\n尚当封殖之，去日如始至。","type":[]}
{"_id":{"$oid":"5b9a1877367d5c0f40d22e7a"},"title":"和咏老除夕书怀七律两首 其一","dynasty":"近代","writer":"王益初","content":"苍狗白云急景驰，那堪两鬓已成丝。鸡虫得食何劳计，身世荣枯欲问谁。\n\n情绪千般萦夙梦，悲欢一例付新词。衔杯欲剪西窗烛，又是邻机晚放时。\n\n","type":[]}
{"_id":{"$oid":"5b9a1877367d5c0f40d22e7b"},"title":"闺思","dynasty":"明代","writer":"温纯","content":"对月默默语，清光应照君。记得别时约，相思但望云。\n\n月亦有圆缺，云亦有聚散。散与缺犹可，离愁尚减半。\n\n忽见云间月，低头忆远人。相思不相见，空有泪沾巾。\n\n君如失凰侣，妾如寄生草。桑末犹堪依，谁念君怀抱。\n\n孤栖霜露丛，忽遇花落期。花落无人扫，凄凉两地知。\n\n","type":[]}
{"_id":{"$oid":"5b9a1877367d5c0f40d22e7c"},"title":"寒食清明十首","dynasty":"宋代","writer":"刘克庄","content":"当年传画烛，帝遣快行□。\n□□山斋卧，□目自结□。","type":[]}
{"_id":{"$oid":"5b9a1877367d5c0f40d22e7d"},"title":"曲林歌赠曹君时范十首 其七","dynasty":"明代","writer":"顾璘","content":"凋尽山中宰相松，长风无地吼蛟龙。曹公种子苍髯老，更引寒涛响后峰。\n\n","type":[]}
{"_id":{"$oid":"5b9a1877367d5c0f40d22e7e"},"title":"江夜","dynasty":"近代","writer":"溥儒","content":"雨过春潮急，柴扉掩浪痕。无鱼星在罶，送酒月临门。\n\n乱水鸣云际，寒梅枕石根。几家闻夜织，寥落不成村。\n\n","type":[]}
{"_id":{"$oid":"5b9a1877367d5c0f40d22e7f"},"title":"赠耿郡伯","dynasty":"明代","writer":"刘麟","content":"晚岁河梁别，惊尘失雁行。宦游多慨感，君至有辉光。\n\n物润班班雨，天晴夜夜霜。汉廷还汲黯，犹自重淮阳。\n\n","type":[]}
{"_id":{"$oid":"5b9a1878367d5c0f40d22e80"},"title":"怀鸣禽","dynasty":"宋代","writer":"周密","content":"竹树环幽栖，积翠何森森。鸣禽不知数，日夕传好音。\n\n居然谢嚣𡏖，宛若居山林。哢清孤枕晓，声碎花房深。\n\n笙竽杂天籁，鼓吹无哇淫。物我自两忘，彼此无机心。\n\n髽奴不解事，探鷇稍见侵。忽动择木志，一去不可寻。\n\n鸥鸟骇海翁，智莫欺鱼禽。何以慰寂寥，静对空愔愔。\n\n风篁落纤月，谁伴清宵吟。\n\n","type":[]}
{"_id":{"$oid":"5b9a1878367d5c0f40d22e81"},"title":"送郑少府入辽共赋侠客远从戎","dynasty":"唐代","writer":"骆宾王","content":"边烽警榆塞，侠客度桑乾。\n柳叶开银镝，桃花照玉鞍。\n满月临弓影，连星入剑端。\n不学燕丹客，徒歌易水寒。","type":["送别","侠客"]}
{"_id":{"$oid":"5b9a1878367d5c0f40d22e82"},"title":"秋答尹宪副先生 其三","dynasty":"明代","writer":"罗钦顺","content":"十年一曲采芝歌，高挂朝冠保太和。风采至今传蜀土，文章从昔重贤科。\n\n情萦藻句能多寄，光照寒门辱再过。休怪报章成怠缓，两曹重叠簿书磨。\n\n","type":[]}
{"_id":{"$oid":"5b9a1878367d5c0f40d22e83"},"title":"记梦","dynasty":"宋代","writer":"陆游","content":"黄河衮衮抱潼关，苍翠中条接华山。\n城郭丘垆人尽老，药炉依旧白云间。","type":[]}
{"_id":{"$oid":"5b9a1878367d5c0f40d22e84"},"title":"酬俞秀老","dynasty":"宋代","writer":"王安石","content":"洒扫东庵置一床，於君独觉故情长。\n有言未必输摩诘，无法何曾泥饮光。\n天壤此身知共弊，江湖他日要相忘。\n犹贪半偈归思索，却恐提桓妄揣量。","type":[]}
{"_id":{"$oid":"5b9a1878367d5c0f40d22e85"},"title":"怀吴野人先生","dynasty":"清代","writer":"吴麟","content":"伯鸾居庑下，元亮老篱边。隐矣吴夫子，高风齐二贤。\n\n赁舂常作客，采菊始归田。想见行吟处，溪流绕数椽。\n\n","type":[]}
{"_id":{"$oid":"5b9a1878367d5c0f40d22e86"},"title":"周宗庙歌十二首 其六 皇夏","dynasty":"南北朝","writer":"庾信","content":"雄图属天造，宏略遇群飞。风云犹听命，龙跃遂乘机。\n\n百二当天险，三分拒乐推。函谷风尘散，河阳氛雾晞。\n\n济弱沦风起，扶危颓运归。地纽崩还正，天枢落更追。\n\n原祠乍超忽，毕陇或绵微。终封三尺剑，长卷一戎衣。\n\n","type":[]}
{"_id":{"$oid":"5b9a1878367d5c0f40d22e87"},"title":"柳","dynasty":"当代","writer":"添雪斋","content":"望中青青柳，飞絮送残阳。古道替人语，何堪又断肠。\n\n向人梦魂渡，是夜风雨旁。心寒袭翠袖，烟冷映白裳。\n\n远水著萍迹，余英落沧桑。千山飘不去，万里忆回翔。\n\n故园春何在，如丝泪数行。东君莫托付，散花更苍茫。\n\n","type":[]}
{"_id":{"$oid":"5b9a1878367d5c0f40d22e88"},"title":"孙生康祖从予海陵予荐之滁守赵叔明之门送以古诗","dynasty":"宋代","writer":"孙应时","content":"洙泗诸公游，参实少且鲁。谁知一贯学，其进乃甚武。\n\n儒生多山野，此事亦已古。儇儇细儿黠，往往车上舞。\n\n后生识取舍，百不能四五。子兮何为者，独行事踽踽。\n\n嗟我离师友，岁月渐莽卤。子辱从之游，未必免聋瞽。\n\n淮丞少官事，吏散日亭午。藜羹共脱粟，本不计客主。\n\n亲年当喜惧，药裹属覼缕。劳子辞我去，天寒无乃苦。\n\n滁阳贤太守，岂弟民父母。青山照城郭，广厦庇风雨。\n\n子往事佔毕，可但费樽俎。窗明棐几净，坚坐勿窥户。\n\n交情贵胆肝，师道在规矩。何妨坐椎钝，未可习媚妩。\n\n万里须坚车，百步要彊弩。书来说新功，吾其俟飞羽。\n\n","type":[]}
{"_id":{"$oid":"5b9a1878367d5c0f40d22e89"},"title":"喜晴","dynasty":"明代","writer":"吴与弼","content":"风雨怯途穷，疲躯归兴浓。寒衾孤梦觉，旭日满窗红。\n\n","type":[]}
{"_id":{"$oid":"5b9a187a367d5c0f40d22e8a"},"title":"北城门沙门","dynasty":"南北朝","writer":"庾肩吾","content":"俗茧厌缠丝，因由抽善縠。长披忍辱铠，去此纤罗服。\n\n愿引三涂众，俱令十使伏。珠月犹沈首，金錍未挑目。\n\n","type":[]}
{"_id":{"$oid":"5b9a187a367d5c0f40d22e8b"},"title":"鹊踏枝·漠漠春芜春不祝","dynasty":"清代","writer":"龚自珍","content":"漠漠春芜春不祝\n藤刺牵衣，碍却行人路。\n偏是无情偏解舞，\n蒙蒙扑面皆飞絮。\n\n绣院深沉谁是主？\n一朵孤花，墙角明如许！\n莫怨无人来折取，\n花开不合阳春暮。","type":[]}
{"_id":{"$oid":"5b9a187a367d5c0f40d22e8c"},"title":"遂宁府境内火池","dynasty":"宋代","writer":"袁说友","content":"泽中有火犹为革，焰出方池更异常。\n气烈群山酣土赤，阳潜深地液硫黄。\n书生考订言虽确，造化工夫理甚彰。\n君看舆薪一杯水，物因偏胜故为强。","type":[]}
{"_id":{"$oid":"5b9a187a367d5c0f40d22e8d"},"title":"次南京尚宝泰和杨公述职诗韵 其一","dynasty":"明代","writer":"程敏政","content":"忧国长思策治安，迩来微觉鬓毛残。牙绯当殿初书最，清白传家久耐寒。\n\n正论几闻倾四望，高眠犹说计三餐。老成终近君王侧，双佩追随应八銮。\n\n","type":[]}
{"_id":{"$oid":"5b9a187a367d5c0f40d22e8e"},"title":"题云湖庆安院","dynasty":"宋代","writer":"舒亶","content":"门前屏障绕潺湲，付与林僧夜定还。松盖作云连十里，竹龙行雨出千山。\n\n白公香火莲红后，谢氏池塘草碧间。我亦凤凰台上客，图閒却笑未能閒。\n\n","type":[]}
{"_id":{"$oid":"5b9a187a367d5c0f40d22e8f"},"title":"次韵昌甫所寄 其二","dynasty":"宋代","writer":"韩淲","content":"飞舞醯鸡只瓮天，何知老壮与穷坚。于今之世宜咸若，从古之贤定复然。\n\n荷尽菊残非一日，草深地僻几多年。吟窗明暗霜须雪，苟亦无言岂舍旃。\n\n","type":[]}
{"_id":{"$oid":"5b9a187a367d5c0f40d22e90"},"title":"和黄门相公诏还题石门洞（黄门，武元衡也）","dynasty":"唐代","writer":"郑馀庆","content":"紫氛随马处，黄阁驻车情。嵌壑惊山势，周滩恋水声。 \n 地分三蜀限，关志百牢名。琬琰攀酬郢，微言鼎饪情。","type":[]}
{"_id":{"$oid":"5b9a187a367d5c0f40d22e91"},"title":"动星隐钓西南沙","dynasty":"明代","writer":"梁可基","content":"蓝川流水杏花初，城市心尘肯到无。箬笠蓑衣烟雨去，老翁依旧一狂奴。\n\n","type":[]}
{"_id":{"$oid":"5b9a187a367d5c0f40d22e92"},"title":"雨后看月","dynasty":"明代","writer":"李之世","content":"雨霁凉秋气自佳，悠悠新月逗人怀。凄凉客梦人千里，澹宕孤光水一涯。\n\n素影渐移刚到榻，明河欲落尚横街。聊将欢笑舒童仆，共把乡愁取次排。\n\n","type":[]}
{"_id":{"$oid":"5b9a187a367d5c0f40d22e93"},"title":"送毛检讨起贬云南幕僚","dynasty":"明代","writer":"王世贞","content":"乾坤惨淡干戈里，封事终军拭泪题。苑道夜乘中贵马，关头朝听逐臣鸡。\n\n盘江瘴暖桐花发，黔岭云深鹎鵊迷。魑魅如逢休代答，赐环应有汉宫泥。\n\n","type":[]}
{"_id":{"$oid":"5b9a187b367d5c0f40d22e94"},"title":"赠毛彦谟二首","dynasty":"宋代","writer":"傅察","content":"相逢晚岁莫情疏，径欲连墙卜并居。\n若学羡君诗有味，固穷怜我食无馀。\n从容杯酒频挥尘，斗薮尘埃喜振裾。\n闻道谈言过辅嗣，故应回首万浮虚。","type":[]}
{"_id":{"$oid":"5b9a187b367d5c0f40d22e95"},"title":"送顾仪宾赴石城王府花烛 其一","dynasty":"明代","writer":"史鉴","content":"银河星度月流辉，来傍天孙织锦机。不道九霄风露冷，夜深催换紫绡衣。\n\n","type":[]}
{"_id":{"$oid":"5b9a187b367d5c0f40d22e96"},"title":"景德镇客中余兄招偕刘陈二子茶楼夜坐分韵得水字适闻次日大幅降温","dynasty":"当代","writer":"陈忠平","content":"昌江夜谧适吾子，一角楼台閒照水。几上清茶款款添，窗前新月姗姗起。\n\n世情叹喟颇无端，诗道论争俱有理。闻说寒从别后生，转怜寒处多知己。\n\n","type":[]}
{"_id":{"$oid":"5b9a187b367d5c0f40d22e97"},"title":"度梅岭 其一","dynasty":"明代","writer":"戚继光","content":"溪流百折绕青山，短发秋风夕照间。身入玉门犹是梦，复从天末出梅关。\n\n","type":[]}
{"_id":{"$oid":"5b9a187b367d5c0f40d22e98"},"title":"偶题","dynasty":"明代","writer":"崔澄","content":"行舟少住更听歌，江上东风吹绿波。折桃华，赠离别，却怜春色已无多。\n\n","type":[]}
{"_id":{"$oid":"5b9a187b367d5c0f40d22e99"},"title":"信士画真请赞","dynasty":"宋代","writer":"释印肃","content":"此法身，无变坏，\n鼻孔裹许藏三界。水月空花点不成，\n非相光中常自在。","type":[]}
{"_id":{"$oid":"5b9a187b367d5c0f40d22e9a"},"title":"次刘观澜为题群玉山房韵","dynasty":"明代","writer":"邓雅","content":"自笑鄙夫耽野趣，结茆相对白云岑。苍苔古木门前路，明月清风世外心。\n\n倚剑秋高看鹤舞，吹箫夜半作龙吟。故人若许来相访，祗向栖霞谷口寻。\n\n","type":[]}
{"_id":{"$oid":"5b9a187b367d5c0f40d22e9b"},"title":"閒兴 其一","dynasty":"清代","writer":"林占梅","content":"万轴牙签一亩居，嚣尘远隔爱吾庐。煨茶为备醒时歠，聚墨因防兴到书。\n\n画架彩笼歌巧鸟，青盆碧藻漾文鱼。当前生意争春长，地窄何嫌趣有馀。\n\n","type":[]}
{"_id":{"$oid":"5b9a187b367d5c0f40d22e9c"},"title":"贻白绵州","dynasty":"宋代","writer":"李流谦","content":"曾陪芍药醉春风，转首三年似梦中。谁使冲泥千里去，又欣剪烛一樽同。\n\n名章越好供妍唱，旧学全疏愧近功。莫怪分符少留滞，此邦曾客少陵翁。\n\n","type":[]}
{"_id":{"$oid":"5b9a187b367d5c0f40d22e9d"},"title":"巫山一段云•雨窗与程村夜话","dynasty":"清代","writer":"彭孙遹","content":"岁月闲中老，容华暗里消。清槐好为系征舠。浓绿染长桥。\n\n听雨僧庐静，寻诗竹院遥。烛花落尽又频挑。不寝费兰膏。\n\n","type":[]}
{"_id":{"$oid":"5b9a187d367d5c0f40d22e9e"},"title":"挽韩忠定公 其四","dynasty":"明代","writer":"林俊","content":"宝瑟元同调，山炉此瓣香。时寻参分野，遥望晋平阳。\n\n老泪回澜月，悲风绿野堂。皋村吊遗迹，何处是公乡。\n\n","type":[]}
{"_id":{"$oid":"5b9a187d367d5c0f40d22e9f"},"title":"后窗崖中孤树为薪者斫去","dynasty":"当代","writer":"卢青山","content":"芙子立崖半，十年共朝夕。始见尚幼株，婀娜不及膝。\n\n渐长生意成，数叶逢春碧。秋风飒遝来，糁玉纷叠积。\n\n横躯将入窗，举手抚可及。我坐萧窗前，相对恒闵默。\n\n中心交有语，岂待口舌力？浮世繁尘嚣，落落惘中臆；\n\n知天特生子，以慰我岑寂。岁华翻循转，少年忽三十。\n\n壮怀日益删，朋亲日以失。唯子契素心，百变愈莫逆。\n\n将与子谐老，共作尘寰客；岂意中道分，一旦遭斧劈。\n\n遗骸堕淤泥，青枝就朽灭。摧裂我肠肝，寸寸不可拾。\n\n天既予我欢，何故更夺扼？岂天好播弄，戏我如簸箦？\n\n转视苍苔间，遗根尚在石；或者阳春回，新枝重茁立。\n\n从此日千回，为子浇泉液。\n\n","type":[]}
{"_id":{"$oid":"5b9a187d367d5c0f40d22ea0"},"title":"答李侍御问","dynasty":"唐代","writer":"皎然","content":"入道曾经离乱前，长干古寺住多年。爱贫唯制莲花足， \n 取性闲书树叶篇。自笑不归看石榜，谁高无事弄苔泉。 \n 身外空名何足问，吾心已出第三禅。","type":[]}
{"_id":{"$oid":"5b9a187d367d5c0f40d22ea1"},"title":"西江月（灯花）","dynasty":"宋代","writer":"曹希蕴","content":"零落不因春雨，吹嘘何假东风。纱窗一点自然红。费尽工夫怎种。 \n 有艳难寻腻粉，无香不惹游蜂。更阑人静画堂中。相伴玉人春梦。","type":[]}
{"_id":{"$oid":"5b9a187d367d5c0f40d22ea2"},"title":"挽刘都事父","dynasty":"明代","writer":"罗亨信","content":"禄养方期乐寿康，俄惊幻化掩玄堂。溪山风月遗吟稿，幕府才华羡令郎。\n\n夜鹤悲时云冉冉，晓猿啼处树苍苍。遥瞻独秀峰千尺，挂剑何时到墓傍。\n\n","type":[]}
{"_id":{"$oid":"5b9a187d367d5c0f40d22ea3"},"title":"送强甫赴漳粹二首","dynasty":"宋代","writer":"刘克庄","content":"囝罢各华颠，临分倍黯然。\n吾惛如隔雾，汝孝可通天。\n郡古多文献，厅寒少事权。\n东冈今召父，犹在乃翁前。","type":[]}
{"_id":{"$oid":"5b9a187d367d5c0f40d22ea4"},"title":"木兰花慢","dynasty":"近代","writer":"黄侃","content":"忆湘皋旧佩，漫回蕊，绕屏边。纵解玩孤芳，移根上国，消息谁传。\n\n飘然。杜兰香去，问玉郎重遇是何年。休把幽心展尽，可知秋冷南天。\n\n相怜。别泪涓涓。情未歇、态犹妍。欢羁泊天涯，倡条冶叶，怎抵婵娟。\n\n离烟。洗愁痕净，伴蘼芜堂下记前缘。便拟招魂绿畹，小歌一曲游仙。\n\n","type":[]}
{"_id":{"$oid":"5b9a187d367d5c0f40d22ea5"},"title":"中都","dynasty":"明代","writer":"欧大任","content":"钟离山绕鼎门东，此地曾橐万里弓。王气远浮珠树外，帝乡犹在白云中。\n\n衣冠几夜游原庙，父老千秋拜沛宫。笔札小臣思奏赋，自怜摛藻愧杨雄。\n\n","type":[]}
{"_id":{"$oid":"5b9a187d367d5c0f40d22ea6"},"title":"奉和御製中和","dynasty":"宋代","writer":"杨亿","content":"佳节更春晦，长标令甲名。\n天渊摇绿浪，仙杏吐丹荣。\n连皷将惊蛰，高枝已变莺。\n云谣传下土，汉曲被新声。","type":[]}
{"_id":{"$oid":"5b9a187d367d5c0f40d22ea7"},"title":"黄汇征惠石菖蒲既赋古风复成四韵","dynasty":"宋代","writer":"郑刚中","content":"附石菖蒲谁手种，形模姿色妙难如。\n黄蜂变去惟窠在，绿玉抽来祗寸馀。\n夜为露华离几案，晓添灶井向阶除。\n如何便得生秋意，更俗中间置小鱼。","type":[]}
{"_id":{"$oid":"5b9a187e367d5c0f40d22ea8"},"title":"次胡秋芦叔《杂诗》韵作《十术诗》，始得其七，为事弃去，遂未续作 其六 杀鸡取卵术","dynasty":"当代","writer":"卢青山","content":"各业投资皆灼热，居然学校独清寒。敢言教育真鸦噪，若数文盲是桂冠。\n\n种木成阴安可待，杀鸡取卵即为餐。人生识字忧患始，百载之期必大安。\n\n","type":[]}
{"_id":{"$oid":"5b9a187e367d5c0f40d22ea9"},"title":"登姑苏台","dynasty":"宋代","writer":"李啸轩","content":"规模高敞俯城池，未必斯台是故基。\n风月只招人感慨，江山不管国兴衰。\n几年勾践仇思复，终日吴王醉不知。\n却使五湖烟浪里，扁舟一叶载西施。","type":[]}
{"_id":{"$oid":"5b9a187e367d5c0f40d22eaa"},"title":"赠石崇诗","dynasty":"魏晋","writer":"曹嘉","content":"文武应时用，兼才在明哲。嗟嗟我石生，为国之俊杰。\n\n入侍于皇闼，出则登九列。威检肃青徐，风发宣吴裔。\n\n畴昔谬同位，情至过鲁卫。分离逾十载，思远心增结。\n\n愿子鉴斯诚，寒暑不逾契。\n\n","type":[]}
{"_id":{"$oid":"5b9a187e367d5c0f40d22eab"},"title":"锁窗寒（春思）","dynasty":"宋代","writer":"王沂孙","content":"趁酒梨花，催诗柳絮，一窗春怨。疏疏过雨，洗尽满阶芳片。数东风、二十四番，几番误了西园宴。认小帘朱户，不如飞去，旧巢双燕。 \n 曾见。双蛾浅。自别后，多应黛痕不展。扑蝶花阴，怕看题诗团扇。试凭他、流水寄情，溯红不到春更远。但无聊、病酒厌厌，夜月荼コ院。","type":[]}
{"_id":{"$oid":"5b9a187e367d5c0f40d22eac"},"title":"咏梅三十首 其三 江梅","dynasty":"元代","writer":"冯子振","content":"若有人兮湘水濆，冷香和月浸黄昏。自怜不入离骚谱，待把芳心吊楚魂。\n\n","type":[]}
{"_id":{"$oid":"5b9a187e367d5c0f40d22ead"},"title":"送客水路归陕","dynasty":"唐代","writer":"韩翃","content":"相风竿影晓来斜，渭水东流去不赊。枕上未醒秦地酒， \n 舟前已见陕人家。春桥杨柳应齐叶，古县棠梨也作花。 \n 好是吾贤佳赏地，行逢三月会连沙。","type":[]}
{"_id":{"$oid":"5b9a187e367d5c0f40d22eae"},"title":"南城","dynasty":"清代","writer":"弘历","content":"道旁古南城，城废存土阜。云米拒契丹，筑此夹河守。\n\n和金计灭辽，唇齿患互受。外夷尚知此，小利目前取。\n\n讵惟失河北，汴亦不能有。国势成积弱，况复政多咎。\n\n方士及权奸，岂堪偻指数。虚内乃贪外，屋丰阒家蔀。\n\n五国固其宜，炯戒传不朽。\n\n","type":[]}
{"_id":{"$oid":"5b9a187e367d5c0f40d22eaf"},"title":"广遣兴五十八首 其五十一","dynasty":"明代","writer":"王夫之","content":"栎火垆边缩猬毛，犹贤击楫唱离骚。头风莫与陈琳檄，腹疾无庸叔展号。\n\n春梦半醒逐妇鸟，岳云抔土抱娘蒿。杀机夜半衾前动，扪虱思援斩佞刀。\n\n","type":[]}
{"_id":{"$oid":"5b9a187e367d5c0f40d22eb0"},"title":"春感十二首次王础尘 其五","dynasty":"明代","writer":"陈恭尹","content":"桑榆回首望朝晖，隙驷光阴迅若飞。一世有言同结舌，百年无日不开扉。\n\n每愁酒尽莺花满，预喜春生笋蕨肥。击壤自今歌帝力，杖藜还著住山衣。\n\n","type":[]}
{"_id":{"$oid":"5b9a187e367d5c0f40d22eb1"},"title":"奉和李如愚见寄","dynasty":"明代","writer":"邓雅","content":"老鹤千年寿，閒云一片心。乾坤今古事，风月短长吟。\n\n宦族西平远，仙家玉笥深。何当骑白鹿，閒暇一相寻。\n\n","type":[]}
{"_id":{"$oid":"5b9a1880367d5c0f40d22eb2"},"title":"反感愤","dynasty":"宋代","writer":"陆游","content":"膊膊庭树鸡初鸣，嗈嗈天衢雁南征。\n百年朝露岂长久，万事浮云常变更。\n出处有心终有愧，圣贤无命亦无成。\n西畴虽薄可自力，双犊且当乘雨耕。","type":[]}
{"_id":{"$oid":"5b9a1880367d5c0f40d22eb3"},"title":"登高丘而望远海赠梁岳","dynasty":"明代","writer":"欧大任","content":"登高丘，望远海，冥冥海风生白波，十丈汹涌冰嵯峨。\n\n有似瞿唐下三峡，篙工舟子不敢过。是时严冬十一月，雨霜吹作燕山雪。\n\n四野苍茫鸿雁饥，枯树半死木叶脱。嗟君萧飒风沙颜，冒寒苦欲趣入关。\n\n云涛不见西洲渡，咫尺那分北郭山。君不见披发之翁狂渡河，其妻止之徒咨嗟。\n\n家中餔麋尚可住，君今欲渡将如何。请君登高丘，与君望远海，一曲箜篌至今在。\n\n长风破浪岂无时，万斛之舟且须待。\n\n","type":[]}
{"_id":{"$oid":"5b9a1880367d5c0f40d22eb4"},"title":"春园雨后二首 其二","dynasty":"明代","writer":"林大钦","content":"人事有代谢，风光无改时。今日花开落，他年烟雨思。\n\n","type":[]}
{"_id":{"$oid":"5b9a1880367d5c0f40d22eb5"},"title":"东园","dynasty":"宋代","writer":"陆游","content":"晨起东园去，消磨夏日长。\n随锄泉眼出，上爪药苗香。\n琴挂山斋壁，龟搘道室床。\n始知彭泽令，真足傲羲皇。","type":[]}
{"_id":{"$oid":"5b9a1880367d5c0f40d22eb6"},"title":"槜李别张子明 其二","dynasty":"明代","writer":"佘翔","content":"异地怜同病，君归不可留。弟兄俱白首，风月正清秋。\n\n失路悲寒雁，忘机愧野鸥。一杯聊惜别，不为答吴钩。\n\n","type":[]}
{"_id":{"$oid":"5b9a1880367d5c0f40d22eb7"},"title":"读沈石友七虞诗感而和之七首 其五","dynasty":"明代","writer":"谢元汴","content":"一亭孤兀峙，有客冷焉癯。菽水礼书易，砚田坟壤墟。\n\n稀星悲在罶，止屋叹瞻乌。漆室贫人女，肠中百折纡。\n\n","type":[]}
{"_id":{"$oid":"5b9a1880367d5c0f40d22eb8"},"title":"长相思（闺怨）","dynasty":"宋代","writer":"周邦彦","content":"马如飞。归未归。谁在河桥见别离。修杨委地垂。 \n 掩面啼。人怎知。桃李成阴莺哺儿。闲行春尽时。","type":[]}
{"_id":{"$oid":"5b9a1880367d5c0f40d22eb9"},"title":"惜花","dynasty":"宋代","writer":"寇准","content":"深谢暖风传馥郁，长忧夜雨暗摧残。\n黄昏欲放笙歌散，更绕未栏子细看。","type":[]}
{"_id":{"$oid":"5b9a1880367d5c0f40d22eba"},"title":"妾薄命","dynasty":"元代","writer":"郭钰","content":"孤鸾窥镜剪情缘，泪血沾襟十五年。谁信旧时歌舞伴，相逢犹自妒婵娟。\n\n","type":[]}
{"_id":{"$oid":"5b9a1880367d5c0f40d22ebb"},"title":"蒙仲以二画寿予生朝各题一诗","dynasty":"宋代","writer":"刘克庄","content":"人彘昔擅宠，夺嫡谋甚工。\n留侯莫容喙，何况短后雄。\n挽回龙准帝，全赖皓首翁。\n昔去避嬴世，今来安刘宗。\n吕妪及新君，略未闻褒崇。\n岂非羽翼成，翩然返橘中。\n奈何一代史，不载四叟终。\n商山有遗庙，郭谓太古风。","type":[]}
{"_id":{"$oid":"5b9a1881367d5c0f40d22ebc"},"title":"秋思","dynasty":"宋代","writer":"陆游","content":"出门东行复西行，处处人家打稻声。\n小瓮秫醅虽未熟，後园楮蕈已堪烹。","type":[]}
{"_id":{"$oid":"5b9a1881367d5c0f40d22ebd"},"title":"宿鼓山寺方丈 其一","dynasty":"明代","writer":"徐熥","content":"维摩丈室绝尘氛，坐对珠龛演梵文。松际窥人孤嶂月，山中留客半床云。\n\n疏钟出寺过林隐，怪鸟啼春彻夜闻。真性由来爱空寂，名香亲向殿前焚。\n\n","type":[]}
{"_id":{"$oid":"5b9a1881367d5c0f40d22ebe"},"title":"喜吉老甥见过","dynasty":"宋代","writer":"张耒","content":"西风吹藜藿，秋色满环堵。\n悲虫语窗月，阴蕊开夕露。\n门闲宾客少，鸟雀任散聚。\n杨甥时过我，论诗朝达暮。\n新茶磨细雪，甘井漱清乳。\n匆匆贫家饭，藜藿不满俎。\n颇言行有日，征艎下洛渚。\n喜汝将凤归，惊余发加素。\n老慵愁应接，儿女较口语。\n乐逢亲骨肉，情话到尔汝。\n先君外孙子，惟尔冠俣俣。\n平生女◇兄，宜尔有风矩。\n长安木叶落，雨送万家暑。\n凉风当沽酒，为我醉起舞。","type":[]}
{"_id":{"$oid":"5b9a1881367d5c0f40d22ebf"},"title":"破阵子","dynasty":"元代","writer":"梁寅","content":"黯黯凄凄草色，狼狼藉藉花枝。江上烟波天共远，树外云山路更迷。\n\n故人音信稀。\n\n因病纵教废酒，非愁自懒题诗。芍药荼蘼开渐近，蹴鞠秋千乐有谁。\n\n雨僝风僽时。\n\n","type":[]}
{"_id":{"$oid":"5b9a1881367d5c0f40d22ec0"},"title":"和琴坞耶溪渔唱绝句即题王椒畦图后 其一","dynasty":"清代","writer":"许乃普","content":"秋风一棹水云迟，日日船头理钓丝。间煞浣纱人未去，为君临水立多时。\n\n","type":[]}
{"_id":{"$oid":"5b9a1881367d5c0f40d22ec1"},"title":"糖多令","dynasty":"宋代","writer":"刘辰翁","content":"日落紫霞洲。兰舟稳放流。玉虹仙、如在黄楼。何必锦袍吹玉笛，听欸乃、数声秋。 \n 赤壁舞涛头。周郎还到不。倚西风、袅袅余愁。唤起横江飞道士，来伴我、月中游。","type":[]}
{"_id":{"$oid":"5b9a1881367d5c0f40d22ec2"},"title":"游四皓庙","dynasty":"宋代","writer":"王禹偁","content":"修篁瑟瑟石磷磷，去谒荒祠不厌频。\n四皓古来无事客，贰车今世最闲人。\n紫芝欲采非仙骨，红药曾题是近臣。\n一奠村醪还独酌，满轩松雪照吟身。","type":[]}
{"_id":{"$oid":"5b9a1881367d5c0f40d22ec3"},"title":"谒金门","dynasty":"清代","writer":"薛时雨","content":"春乍到。先被林莺知道。百啭声中天渐晓。喜争灵鹊报。\n\n梦里不知梦好。醒后却嫌醒早。门外落花呼婢扫。怕看春色老。\n\n","type":[]}
{"_id":{"$oid":"5b9a1881367d5c0f40d22ec4"},"title":"岁暮怀梁园三子 其一 吴明卿","dynasty":"明代","writer":"黎民表","content":"瑶林挺荆楚，吴公秀无双。鸿逵振英响，鸡舌备周行。\n\n沈思运圆象，补衮回七襄。犹龙不可絷，歌凤仍猖狂。\n\n见客屡白眼，何人得升堂。再召异宣室，憔悴同浮湘。\n\n宇宙岂不廓，斯人日摧藏。梁园啜古泪，萧条洒烟霜。\n\n寤言觌璚树，怨彼河曲长。\n\n","type":[]}
{"_id":{"$oid":"5b9a1881367d5c0f40d22ec5"},"title":"感寓（二十首）","dynasty":"未知","writer":"王偁","content":"商君挟三术，西游诧秦君。\n上陈帝王略，邈矣宁见珍。\n《阳春》信寡和，《下俚》乃得亲。\n孔辙七十周，信哉无停轮。\n我有萦纡思，区区向谁陈？。¤","type":[]}
{"_id":{"$oid":"5b9a1883367d5c0f40d22ec6"},"title":"训蒙绝句 唤醒","dynasty":"宋代","writer":"朱熹","content":"为学常思唤此心，唤之能熟物难昏。才昏自觉中如失，猛省猛求明则存。\n\n","type":[]}
{"_id":{"$oid":"5b9a1883367d5c0f40d22ec7"},"title":"首春舟过采石","dynasty":"明代","writer":"释今严","content":"大江东向峙层峰，久向青莲觅旧踪。捉月亭空新绿草，骑鲸石在老青松。\n\n沙间唼喋将归雁，云际悠扬欲暮钟。心爱迟回身不得，唯期归路好从容。\n\n","type":[]}
{"_id":{"$oid":"5b9a1883367d5c0f40d22ec8"},"title":"次韵古梅","dynasty":"宋代","writer":"苏泂","content":"独立枝南万事非，岁寒引去合知几。\n伯夷自信西山饿，公望何须东海归。\n笛外数声空入梦，江头一树忽斜晖。\n相看有愧垂垂老，莫遣无端片片飞。","type":[]}
{"_id":{"$oid":"5b9a1883367d5c0f40d22ec9"},"title":"谢司路钤遗菊花塔","dynasty":"宋代","writer":"喻良能","content":"夫君遗我菊浮屠，分得清香供读书。\n突兀便高三数尺，层层画影绿扶疏。","type":[]}
{"_id":{"$oid":"5b9a1883367d5c0f40d22eca"},"title":"咏慎火诗","dynasty":"南北朝","writer":"范筠","content":"兹卉信丛丛，微荣未足奇。何期糅香草，遂得绕花池。\n\n忘忧虽无用，止焰或有施。早得建章立，幸爇柏梁垂。\n\n","type":[]}
{"_id":{"$oid":"5b9a1883367d5c0f40d22ecb"},"title":"秋日与诸文士息园宴集各赋一首","dynasty":"明代","writer":"顾璘","content":"上客东吴彦，芳樽脩竹林。飞觞催染翰，列炬耀华簪。\n\n蕉叶暮阴合，薇花秋序深。清言蔼群玉，雅义重兼金。\n\n","type":[]}
{"_id":{"$oid":"5b9a1883367d5c0f40d22ecc"},"title":"题万年妙莲阁","dynasty":"宋代","writer":"王钦臣","content":"石桥飞锡断遗踪，挥麈谈禅想旧丛。万萼莲新青嶂外，十围松老白云中。\n\n他年宴坐开华构，当日咨承拟顺风。岁晚丹丘如可约，杖藜相引欲烦公。\n\n","type":[]}
{"_id":{"$oid":"5b9a1883367d5c0f40d22ecd"},"title":"九月二十六日同朝宗泽民游洞宫用刘使君韵二","dynasty":"宋代","writer":"吴芾","content":"云藏仙窟几何年，一旦来游岂偶然。\n造物应怜林下客，故令一睹洞中天。","type":[]}
{"_id":{"$oid":"5b9a1883367d5c0f40d22ece"},"title":"闻范秀才自蜀游江湖","dynasty":"唐代","writer":"杜牧","content":"蜀道下湘渚，客帆应不迷。江分三峡响，山并九华齐。 \n 秋泊雁初宿，夜吟猿乍啼。归时慎行李，莫到石城西。","type":[]}
{"_id":{"$oid":"5b9a1883367d5c0f40d22ecf"},"title":"升仙桥","dynasty":"唐代","writer":"汪遵","content":"汉朝卿相尽风云，司马题桥众又闻。 \n 何事不如杨得意，解搜贤哲荐明君。","type":[]}
{"_id":{"$oid":"5b9a1884367d5c0f40d22ed0"},"title":"辰阳待岳祠之命舟发武陵回寄从游诸公","dynasty":"宋代","writer":"赵蕃","content":"叔父同流元佑支，清贫远自相国时。\n旧闻河朔人伟奇，元衡笔力犹可窥。\n佳哉伯玉贤埙篪，小阮亦与竹林期。\n兆民虽云非旧知，知之正自梅花诗。\n伯寿憔悴儒冠衣，十年不调长苦饥。\n经明行修后所归，非吾光远其谁推。\n洪文学问方筑基，基成可保无倾欹。\n嗟我误落东南陲，疏者乃亲亲异宜。\n念我流转终年疲，去章已上归俟之。\n或持酒肴或赠辞，亦或眷眷江之湄。\n数面成亲还语离，前日之乐今日悲。\n秋风飒飒衣披披，山长水远属玉飞。\n高城望断日已西，望不可见令人思。","type":[]}
{"_id":{"$oid":"5b9a1884367d5c0f40d22ed1"},"title":"句","dynasty":"宋代","writer":"车若水","content":"江右文章今四叶，水心气脉近三台。\n\n","type":[]}
{"_id":{"$oid":"5b9a1884367d5c0f40d22ed2"},"title":"游石公山东连云障入剑楼","dynasty":"明代","writer":"王世贞","content":"地是排云上，天从破涧通。乍看双剑豁，不数五丁雄。\n\n一转成开辟，千寻接混融。竦身争鸟道，侧足瞰龙宫。\n\n鼍拥高低石，鲸嘘断续虹。张空帝子乐，叠浪大王风。\n\n响答歌增壮，尊扶力未穷。欲寻前相迹，明灭古苔中。\n\n","type":[]}
{"_id":{"$oid":"5b9a1884367d5c0f40d22ed3"},"title":"青玉案 其二 题王丹麓听松图","dynasty":"清代","writer":"徐釚","content":"谡谡涛声耳畔过。好梦北窗吹破。弄笛弹琴惟一个。\n\n枕流漱齿，科头濯足，片石堪趺坐。\n\n高披鹤氅烟霞堕。濯濯王恭还似么。手种龙鳞今已大。\n\n拂衣元亮，挂冠弘景，招与松间卧。\n\n","type":[]}
{"_id":{"$oid":"5b9a1884367d5c0f40d22ed4"},"title":"慈恩寺东楼","dynasty":"唐代","writer":"曹松","content":"寺楼凉出竹，非与曲江赊。野火流穿苑，秦山叠入巴。 \n 风梢离众叶，岸角积虚沙。此地钟声近，令人思未涯。","type":[]}
{"_id":{"$oid":"5b9a1884367d5c0f40d22ed5"},"title":"次韵答应德茂雪后远寄","dynasty":"宋代","writer":"戴表元","content":"山中不来久，何处度残年。\n人闷如中酒，村荒似禁烟。\n将茶冰箸煮，移枕雪蓬眠。\n更肯狂歌否，春风双玉船。","type":[]}
{"_id":{"$oid":"5b9a1884367d5c0f40d22ed6"},"title":"骕骦骏","dynasty":"唐代","writer":"杜牧","content":"瑶池罢游宴，良乐委尘沙。遭遇不遭遇，盐车与鼓车。","type":[]}
{"_id":{"$oid":"5b9a1884367d5c0f40d22ed7"},"title":"泛颍","dynasty":"宋代","writer":"苏轼","content":"我性喜临水，得颍意甚奇。\n到官十日来，九日河之湄。\n吏民笑相语，使君老而痴。\n使君实不痴，流水有令姿。\n绕郡十余里，不驶亦不迟。\n上流直而清，下流曲而漪。\n画船俯明镜，笑问汝为谁。\n忽然生鳞甲，乱我须与眉。\n散为百东坡，顷刻复在兹。\n此岂水薄相，与我相娱嬉。\n声色与臭味，颠倒眩小儿。\n等是儿戏物，水中少磷淄。\n赵陈两欧阳，同参天人师。\n观妙各有得，共赋泛颍诗。","type":[]}
{"_id":{"$oid":"5b9a1884367d5c0f40d22ed8"},"title":"慈仁寺古松歌","dynasty":"清代","writer":"邵长蘅","content":"前年屡憩慈仁寺，古松苍翠流云气。高枝偃盖撑晴空。\n\n低枝攫拿捎厚地。青天忽诧蛟龙蟠，赤日只疑风雨至。\n\n今年重到慈仁来，苍皮惨裂枯干摧。一株已遭斤斧伐，一株仅存神郁屈。\n\n倔强尚与夔𩵅争，爱惜或愁雷雨拔。其余四株稍葱茜，青青翻是寻常质。\n\n我闻此松植自金元年，胡为摧折荒寒烟。摩挲三叹泪如缕，嗟尔托根原失所。\n\n慈仁寺中大作集，寺门日日飞尘土。珠玉锦绣走黄埃，日炙风霾气凄苦。\n\n孤根不免虫蚁穴，劲骨宁能驵侩伍。君不见庐山简寂观，高松千尺飘霜霰。\n\n白鹤两两巢其巅，仙人羽客时相见。又不见天台桥畔松，作鳞之而苍虬龙。\n\n银河倒挂玉淙淙，樵斤猎火何由篷。吁嗟乎！人生位置有如此，上马出门暮山紫。\n\n","type":[]}
{"_id":{"$oid":"5b9a1884367d5c0f40d22ed9"},"title":"钓矶","dynasty":"宋代","writer":"赵蕃","content":"乐是烟波好，宁须竿线劳。\n功高殊钓渭，意适似游濠。","type":[]}
{"_id":{"$oid":"5b9a1886367d5c0f40d22eda"},"title":"浣溪沙 其二","dynasty":"金朝","writer":"赵可","content":"火冷薰炉香渐消。更阑拨火更重烧。愁心心字两俱焦。\n\n半世清狂无限事，一窗风月可怜宵。灯残花落梦无聊。\n\n","type":[]}
{"_id":{"$oid":"5b9a1886367d5c0f40d22edb"},"title":"约圆机不至将出游鸡头山作二绝句","dynasty":"宋代","writer":"晁说之","content":"君知我亦有柴关，我岂输君独自闲。\n把笔何人凤尾诺，杖藜望我鸡头山。","type":[]}
{"_id":{"$oid":"5b9a1886367d5c0f40d22edc"},"title":"甲子初春即事六首","dynasty":"宋代","writer":"杨万里","content":"骤暖如初复，通身退裌衣。\n只言寒已去，却等五更归。","type":[]}
{"_id":{"$oid":"5b9a1886367d5c0f40d22edd"},"title":"送僧之金陵","dynasty":"宋代","writer":"释重顯","content":"胜游生末迹，杳自狎时群。\n卷衲消寒木，扬帆寄断云。\n曙瓶花外汲，午磬浪边闻。\n别后石城月，依依远共分。","type":[]}
{"_id":{"$oid":"5b9a1886367d5c0f40d22ede"},"title":"疏影 秋莲词人诣孤山观梅，词以纪之，予不得同游，次韵寄意","dynasty":"近代","writer":"陈衡恪","content":"西泠旧碧。引澹影缥缈，扶上双屐。十里疏花，天末遥看，眉边暗惹香泽。\n\n春风欲透琼肌软，似未惜、波寒江国。想夜来、雪意凄然，梦入水沉亭北。\n\n还问逋仙甚处，冷虹细蘸水，愁荡歌力。玉佩无声，鹤语盘空，那管飞鸥来历。\n\n苍茫目断扁舟路，恨不共、石湖吟笔。倚半床、斜月黄昏，起初满怀云阔。\n\n","type":[]}
{"_id":{"$oid":"5b9a1886367d5c0f40d22edf"},"title":"陶斋属题欧人水画册子","dynasty":"清代","writer":"郑孝胥","content":"峰能射日涧能幽，云自行空海自流。见画众宾心惊倒，樽前敢请话前游。\n\n","type":[]}
{"_id":{"$oid":"5b9a1886367d5c0f40d22ee0"},"title":"九月一日戴时可","dynasty":"宋代","writer":"陈著","content":"老夫不是不知时，黄菊芙蓉正要诗。谁信多魔儿女病，催租风雨又攒眉。\n\n","type":[]}
{"_id":{"$oid":"5b9a1886367d5c0f40d22ee1"},"title":"咏史","dynasty":"宋代","writer":"陈普","content":"东宫无德倚仪刑，又似当年傅建成。可笑郑公如百舌，春前夏后两般声。\n\n","type":[]}
{"_id":{"$oid":"5b9a1886367d5c0f40d22ee2"},"title":"去秋承王希颜自赣归舟经白沙祠有诗相忆比会延真约以卜邻江上兹春寻往闻又复西上矣赋诗一首奉寄并答往怀","dynasty":"明代","writer":"刘崧","content":"承闻初出赣滩时，千里风波有所思。卜宅重寻流水坂，舣舟还访白沙祠。\n\n鹿门隐去柴车在，秦谷归来木镵随。海内故人零落尽，白头相见不胜悲。\n\n","type":[]}
{"_id":{"$oid":"5b9a1886367d5c0f40d22ee3"},"title":"感遇诗三十八首 其八","dynasty":"唐代","writer":"陈子昂","content":"吾观昆崙化，日月沦洞冥。精魄相交会，天壤以罗生。\n\n仲尼推太极，老聃贵窈冥。西方金仙子，崇义乃无明。\n\n空色皆寂灭，缘业定何成。名教信纷藉，死生俱未停。\n\n","type":[]}
{"_id":{"$oid":"5b9a1887367d5c0f40d22ee4"},"title":"春霁","dynasty":"宋代","writer":"高翥","content":"积雪才收云尽归，长空一色碧琉璃。\n日移帘影临书案，风飐瓶花落研池。\n巢燕学飞犹恋母，笼鸡得食旋呼儿。\n眼看景物关情甚，喜为新晴赋此诗。","type":[]}
{"_id":{"$oid":"5b9a1887367d5c0f40d22ee5"},"title":"幽居感怀寄满子权","dynasty":"宋代","writer":"王令","content":"卜得幽居四绝邻，寻常庭巷断蹄输。\n门前犬豕卧横道，城上牛羊下视人。\n满眼夕阳闲草树，回头归路正埃尘。\n思君未有东来计，何日双眉对面伸。","type":[]}
{"_id":{"$oid":"5b9a1887367d5c0f40d22ee6"},"title":"临江仙·夜久笙箫吹彻","dynasty":"宋代","writer":"赵长卿","content":"夜久笙箫吹彻，更深星斗还稀。醉拈裙带写新诗。锁窗风露，烛灺月明时。水调悠扬声美，幽情彼此心知。古香烟断彩云归。满倾蕉叶，齐唱传花枝。","type":[]}
{"_id":{"$oid":"5b9a1887367d5c0f40d22ee7"},"title":"理安寺","dynasty":"清代","writer":"弘历","content":"路尽九溪十八涧，境奇三竺两高峰。香台听讲来驯鸽，静室安禅制毒龙。\n\n法雨淙常空色相，岩花放不论春冬。归鞭却恐留清恋，倩取白云一片封。\n\n","type":[]}
{"_id":{"$oid":"5b9a1887367d5c0f40d22ee8"},"title":"泛舟城南二首 其二","dynasty":"宋代","writer":"刘攽","content":"风逆湍声急，云酣雨气豪。川蜺垂饮近，江鹤去飞高。\n\n洗藕还馀味，操舟未觉劳。蒹葭弥极望，秋意晚骚骚。\n\n","type":[]}
{"_id":{"$oid":"5b9a1887367d5c0f40d22ee9"},"title":"送悟大师重造金刚","dynasty":"宋代","writer":"释慧空","content":"八大金刚常住世，护佛正法令久住。精蓝金刚相先坏，欲令正法住为难。\n\n悟禅致力扶正法，故先成此金刚王。老僧嘉悟善用心，说偈赞其令速办。\n\n","type":[]}
{"_id":{"$oid":"5b9a1887367d5c0f40d22eea"},"title":"望云庵为林提学题用素翁韵 其一","dynasty":"明代","writer":"邵宝","content":"白石山前云气深，有时飞起有时沈。太行顶上南回首，千里慈闱隔岁心。\n\n","type":[]}
{"_id":{"$oid":"5b9a1887367d5c0f40d22eeb"},"title":"呈辛稼轩 其四","dynasty":"宋代","writer":"刘过","content":"卧庐人昔如龙起，鼎足魏吴如等閒。若结梅花为保社，林逋只合住孤山。\n\n","type":[]}
{"_id":{"$oid":"5b9a1887367d5c0f40d22eec"},"title":"送王学士赴两浙转运","dynasty":"宋代","writer":"欧阳修","content":"汉家财利析秋毫，暂屈清才岂足劳。\n邑屋连云盈万井，舳舻衔尾列千艘。\n春寒欲尽黄梅雨，海浪高翻白鹭涛。\n平昔壮心今在否，江山犹得助诗豪。","type":[]}
{"_id":{"$oid":"5b9a1887367d5c0f40d22eed"},"title":"家居自戒","dynasty":"宋代","writer":"陆游","content":"饥寒陷侵暴，其实可怜伤。\n一事百自反，忿心冷如霜。\n恕物学者心，省事虑亦长。\n吾过固多矣，责彼何暇详！","type":[]}
{"_id":{"$oid":"5b9a1889367d5c0f40d22eee"},"title":"随□家大人过净公吉林兰若","dynasty":"清代","writer":"杨宾","content":"南极开初地，西方变吉林。山围祇树密，江到寺门深。\n\n雪白支公马，沙黄长者金。冰崖仙梵响，土室雨花侵。\n\n学礼陪游从，闻香度碧岑。赞公甘放逐，惠远爱招寻。\n\n茶椀忘天目，清谈见道心。金篦如不惜，敢复叹升沈。\n\n","type":[]}
{"_id":{"$oid":"5b9a1889367d5c0f40d22eef"},"title":"戏赠陆兄","dynasty":"明代","writer":"王世贞","content":"见汝佳公子，俄然双鬓华。有家不解问，欲问已无家。\n\n鞭巷一壶酒，弇园千树花。应门如不却，老去足生涯。\n\n","type":[]}
{"_id":{"$oid":"5b9a1889367d5c0f40d22ef0"},"title":"过扬州忆昔四首 其四","dynasty":"元代","writer":"袁桷","content":"四城赋拟张衡丽，十鉴书同贾谊哀。腹里春秋纳云梦，案头今古起风雷。\n\n青山不受折腰辱，白眼岂知徒步回。舟泊城南更回首，寒风吹泪下天台。\n\n","type":[]}
{"_id":{"$oid":"5b9a1889367d5c0f40d22ef1"},"title":"内题赋得巫山雨（一作沈佺期诗。题云巫山高）","dynasty":"唐代","writer":"宋之问","content":"神女向高唐，巫山下夕阳。裴回作行雨，婉恋逐荆王。 \n 电影江前落，雷声峡外长。霁云无处所，台馆晓苍苍。","type":[]}
{"_id":{"$oid":"5b9a1889367d5c0f40d22ef2"},"title":"效阮公咏怀 其二十三","dynasty":"明代","writer":"薛蕙","content":"昔闻黄灵乐，乃在洞庭傍。一奏鱼愁入，再奏鸟悲翔。\n\n大声岂不妙，细物焉能当。独有双玄鹤，延颈遥相望。\n\n","type":[]}
{"_id":{"$oid":"5b9a1889367d5c0f40d22ef3"},"title":"偈颂十八首","dynasty":"宋代","writer":"释如净","content":"者个是百尺竿头，进一步则有象，\n退一步则无踪。进退全机变，\n从衡振祖风。都在南山掌握中。","type":[]}
{"_id":{"$oid":"5b9a1889367d5c0f40d22ef4"},"title":"布袋赞","dynasty":"宋代","writer":"释子益","content":"布袋横拖，肚皮捺下。\n行货有些，没人酬价。\n拊背觅钱真奉化。","type":[]}
{"_id":{"$oid":"5b9a1889367d5c0f40d22ef5"},"title":"蒋别驾芝冈招同费使怀谷载孝廉闇成上舍光林游陆氏水木明瑟园二首 其一","dynasty":"清代","writer":"严遂成","content":"十亩无多地，到来如许宽。池深鱼气静，树密鸟声欢。\n\n浅碧浸琴荐，轻阴护药栏。小长庐去后，山翠至今寒。\n\n","type":[]}
{"_id":{"$oid":"5b9a1889367d5c0f40d22ef6"},"title":"次韵雪寒郡中粜米食源有赋","dynasty":"宋代","writer":"高斯得","content":"父兮儿饥母兮寒，瓶中无粟囊无钱。\n天公何不知人苦，狞风裂肤雪塞户。\n我来日月虽未多，舛令已干天谴呵。\n医疮眼下尚无药，更有妙诀瘳沉疴。\n拔贫为富非不窘，坐视沟瘠吾何忍。\n长民要识天之天，此事前人固加谨。\n我仓我庾虽甚枵，且须倾空苏瘵凋。\n惭无大德与汝曹，聊以小惠为宽条。\n何时公私俱露积，慰我片片心事赤。\n圩丰食可接青黄，盗弭丸无探赤白。\n老夫藉手得归田，免讥取禾三百廛。\n君诗太夸不可传，吾恐闻者讥贪天。","type":[]}
{"_id":{"$oid":"5b9a1889367d5c0f40d22ef7"},"title":"咏古 其三","dynasty":"明代","writer":"屈大均","content":"皋氏春边客，曾无赠妇篇。风流惟举案，留与后人传。\n\n","type":[]}
{"_id":{"$oid":"5b9a188a367d5c0f40d22ef8"},"title":"新寺和张仲举兼次韵","dynasty":"元代","writer":"丁复","content":"天宫兜率下崔嵬，结绮交疏面面开。地势周围龙虎国，钟声疏应凤凰台。\n\n鼎湖仙去秋遗剑，笠泽僧归夜渡杯。千骑巡街群乐动，五云深处御香来。\n\n","type":[]}
{"_id":{"$oid":"5b9a188a367d5c0f40d22ef9"},"title":"独坐","dynasty":"当代","writer":"胡云飞","content":"造化感我真，遗我以孤寂。万籁俱歇后，悄然来胸臆。\n\n如雪花飐水，如轻尘触石。宛然百骸脱，忽复当时忆。\n\n闲过长安道，扶碑寻残碧。扬沙及垂云，茫茫动八极。\n\n风从天上来，使我无处匿。悲欣遽未名，中肠结不息。\n\n斯感如重生，此际犹夙昔。起视月泠泠，亘古照空壁。\n\n","type":[]}
{"_id":{"$oid":"5b9a188a367d5c0f40d22efa"},"title":"自题东园诗草","dynasty":"清代","writer":"徐汉倬","content":"微风北窗来，羲皇对床席。陶公有凉音，饥寒实驱迫。\n\n作者代有人，东皋起王绩。醉乡日高枕，逸气出秋壁。\n\n岂惟屏淫哇，亦复黜嘄噭。征事多滞响，写景饶秀色。\n\n蒸蔚为云霞，郁勃走霹雳。声诗与乐通，由瑟圣所饬。\n\n盛唐李杜兴，万象尽开辟。可怜千载下，何处弄笔墨。\n\n吾生竟何事，弱毫叹孤植。如游空山阿，寒溜冻幽石。\n\n腊尽春渐苏，冰雪滴余沥。遂成一脉水，中涵小天碧。\n\n遥见鲸鱼归，复何能为役。远海生波澜，蛟龙有窟宅。\n\n风涛中澒洞，乃万怪惶惑。落日收钓纶，回舟傍芦荻。\n\n","type":[]}
{"_id":{"$oid":"5b9a188a367d5c0f40d22efb"},"title":"寿邵阳唐倅二首 其一","dynasty":"宋代","writer":"廖行之","content":"君不见大士化身兜率天，地涌两足双金莲。光明照耀十方界，至今犹记周昭年。\n\n当年刹利西王国，才见薰风入炎日。菩提广转大法轮，普现宝身千百亿。\n\n即今应感湘江涯，一念甫为群生迷。诞弥犹是旧来日，尘世已觉心南移。\n\n宰官未向朝端去，暂作资阳大慈父。惟将四谛妙真来，一洗含灵愁叹苦。\n\n海沂岂久淹王祥，沙堤指日催鸣珰。心华定力莫思议，福利四海为津梁。\n\n斯民正赖觉空觉，应世因缘讵能度。椿龄永劫未渠央，会看优昙几开落。\n\n","type":[]}
{"_id":{"$oid":"5b9a188a367d5c0f40d22efc"},"title":"巾子峰","dynasty":"宋代","writer":"杨蟠","content":"首出群山内，晴窗几处看。\n不因风雨折，开槛满溪寒。","type":[]}
{"_id":{"$oid":"5b9a188a367d5c0f40d22efd"},"title":"捲帘","dynasty":"宋代","writer":"张耒","content":"捲帘新月上，林影散微茫。庭草鸣虫近，风灯秋幌凉。\n\n长年惟有病，晚岁苦多伤。身世竟何就，吾将问蜀庄。\n\n","type":[]}
{"_id":{"$oid":"5b9a188a367d5c0f40d22efe"},"title":"自题竹石栖禽图二首","dynasty":"当代","writer":"金鉴才","content":"枝间微雨做新春，讶道深山沸俗尘。流水无声飞鸟绝，更从何处著吟身。\n\n","type":[]}
{"_id":{"$oid":"5b9a188a367d5c0f40d22eff"},"title":"城南新堂燕集饯送江明府先生","dynasty":"明代","writer":"符锡","content":"西风江渚罢鸣琴，报政难留去客心。乡士何困逢盛饯，宰君其敢望重临。\n\n□堂尊俎明秋月，嘉会衣冠侈上林。为向南云早鸿道，春明还许嗣徽音。\n\n","type":[]}
{"_id":{"$oid":"5b9a188a367d5c0f40d22f00"},"title":"游九锁 其二","dynasty":"宋代","writer":"刘应子","content":"忆昔梦中游，高怀怅冥邈。箯舆入山来，精爽欲飞跃。\n\n九锁相回环，群峰俱卓荦。地胜幻蓬莱，天低眇嵩岳。\n\n古道矗危亭，断涧横略彴。流泉翠蛟舞，怪石紫鳞错。\n\n坡仙不可见，墨香俨犹昨。迤逦跨五洞，解衣小盘礴。\n\n烟萝蔓千树，风松鼓万壑。元放时往来，仙家有真乐。\n\n石鼓叩即鸣，乳泉甘比酪。对此黄花秋，风景良不恶。\n\n更欲穷绝顶，不惮疲两脚。谢屐随纵横，嘉帽任落魄。\n\n回首日已晡，空山唳猿鹤。羽衣坐玄石，呼茗待佳客。\n\n拂弦写秋声，洗盏营晚酌。诗成走风雨，鬼神亦惊愕。\n\n何时了功名，来寻赤松约。\n\n","type":[]}
{"_id":{"$oid":"5b9a188a367d5c0f40d22f01"},"title":"杨花","dynasty":"宋代","writer":"华岳","content":"一丝不染湖光白，万点能回山色青。\n三月金明池上水，与予同是一浮萍。","type":[]}
{"_id":{"$oid":"5b9a188c367d5c0f40d22f02"},"title":"马生辞予至广常厄而归再此赠别","dynasty":"明代","writer":"王弘诲","content":"风波世路尽堪惊，去矣重回百感萦。空有绨袍怜范叔，谁将白璧赠虞卿。\n\n艰危历试犹存舌，去往相关不尽情。世事茫茫那可料，匣中风雨自悲鸣。\n\n","type":[]}
{"_id":{"$oid":"5b9a188c367d5c0f40d22f03"},"title":"江行无题一百首 其一○○","dynasty":"唐代","writer":"钱珝","content":"远谪岁时晏，暮江风雨寒。仍愁系舟处，惊梦近长滩。\n\n","type":[]}
{"_id":{"$oid":"5b9a188c367d5c0f40d22f04"},"title":"清平乐","dynasty":"明代","writer":"吴山","content":"秋光如许，雁字排空去。十二阑干凝眺处，帘卷西山暮雨。\n\n白沙翠竹柴门，落霞孤鹜江村。况是亭皋叶下，萧萧最怆吟魂。\n\n","type":[]}
{"_id":{"$oid":"5b9a188c367d5c0f40d22f05"},"title":"拟李白古风 其四","dynasty":"明代","writer":"李坚（贞夫）","content":"志士怀当世，众人谋一身。志士惧来日，众人惜今晨。\n\n讵知当世安，未为一身贫。盖棺苟遗臭，生前奚足珍。\n\n所以首阳薇，万古扶彝伦。不见上蔡吠，瞥眼成烟尘。\n\n","type":[]}
{"_id":{"$oid":"5b9a188c367d5c0f40d22f06"},"title":"长安旅宿","dynasty":"唐代","writer":"钱起","content":"九秋旅夜长，万感何时歇。蕙花渐寒暮，心事犹楚越。 \n 直躬邅世道，咫步隔天阙。每闻长乐钟，载泣灵台月。 \n 明旦北门外，归途堪白发。","type":[]}
{"_id":{"$oid":"5b9a188c367d5c0f40d22f07"},"title":"石头城","dynasty":"清代","writer":"丁裔沆","content":"君不见龙骧将军意气豪，连帆战舰明珠袍。雄师八万挂席进，角声吹断黄云高。\n\n鸾旗半卷青山里，鱼龙悲咽秋江水。自将玉篆付官家，不遣将军折一矢。\n\n赤乌事业不崇朝，尽逐东风散怒涛。横江振旅铙歌发，白发将军看宝刀。\n\n寄语横行且复休，孙郎战骨随蒿丘。当年割据山河壮，谁道降帆下石头。\n\n","type":[]}
{"_id":{"$oid":"5b9a188c367d5c0f40d22f08"},"title":"拟古宫词一百首 其七十九","dynasty":"明代","writer":"邓云霄","content":"御堤南望草萋萋，一半花香落燕泥。玉辇不来春又暮，谁云桃李易成蹊？\n\n","type":[]}
{"_id":{"$oid":"5b9a188c367d5c0f40d22f09"},"title":"海上凯歌九首赠汤将军 其二","dynasty":"明代","writer":"唐顺之","content":"纷纷盗窃尔何知，岸上斫人水上嬉。自咤一身都是胆，欲将巨海作潢池。\n\n","type":[]}
{"_id":{"$oid":"5b9a188c367d5c0f40d22f0a"},"title":"雨中闻吴外翰解任因赋赠别","dynasty":"明代","writer":"陶益","content":"梦残鼓角雨濛濛，何事青衿怨别同。罢卜三鳣一相送，春风回首绿阴丛。\n\n","type":[]}
{"_id":{"$oid":"5b9a188c367d5c0f40d22f0b"},"title":"绵州巴歌","dynasty":"魏晋","writer":"佚名","content":"豆子山，打瓦鼓。扬平山，撒白雨。\n下白雨，取龙女。织得绢，二丈五。\n一半属罗江，一半属玄武。","type":[]}
{"_id":{"$oid":"5b9a188d367d5c0f40d22f0c"},"title":"落花篇","dynasty":"明代","writer":"林应亮","content":"东邻昨夜飞红雨，落花如霰随风举。\n千丛缀绮谢繁枝，九陌垂青隐芳树。\n忆昨芳妍乍放时，含娟凝艳骋容姿。\n盈盈绛帻承曦暖，烨烨瑶英泛露滋。\n地拟昆溟霞作幄，门连阊阖玉雕题。\n昆溟阊阖非人境，喜得繁华荐清景。\n共讶同心照日开，坐怜并蒂临风整。\n鸣弦伐鼓斗春菲，列彩飞觞延昼永。\n为君催晓下朱楼，为君欢燕淹华省。\n华省朱楼春昼迟，雕栏色色自称奇。\n蝶翅轻穿翡翠筠，龙柯误触秋千丝。\n名园岂辨烟和树，名卉难分菌与芝。\n名园名卉色非一，夺目瑶华纷转日。\n总多富贵卫张门，不让风流王谢室。\n风流富贵擅谁家，照耀纵横本自夸。\n别有仙葩吐仙种，疑从琼岛泛琼华。\n绿畹斜攒珠蕊树，玉盘遥挂赤城花。\n万斛香中贮甘露，五云芝上护流霞。\n霞飞露染春光暮，东邻远客西邻戍。\n鸾镜佳人愁里看，雁门征客暗中度。\n此情难语北征人，此情偏入东家妇。\n百啭莺呼作怨声，一叶花飞减妆素。\n莺花岁暗可重新，节物朝来已非故。\n簇陌游丝逐飙空，垂堤空梗向流东。\n含香故弄妆台上，袭暖偏留舞袖中。\n含香袭暖竟何处，乍入东墙复西署。\n悠扬未识飘零归，寂历如随风雨去。\n乍惊叶萼忽辞丛，何况飘廊兼委路。\n随蓬不恋故根春，冲燕宁知托巢羽。\n梧桐井畔映光寒，桃李蹊阴暮色阑。\n蟋蟀机残催锦字，凤凰楼迥乏青鸾。\n青鸾锦字总迢绝，见此令人心欲折。\n败叶逢君可赠题，孤条感妾能生檗。\n掇叶攀条聊自持，回簪转黛顾容仪。\n茱萸锦上红尘恨，杨柳声中玉笛悲。\n三千图画怜芳迹，十二阑干凋翠眉。\n青苔忍诵蘼芜调，红树曾题芍药诗。\n题诗欲寄远行客，春风相忆故园陌。\n瑶池千岁始重看，锦瑟三春勿轻掷。","type":[]}
{"_id":{"$oid":"5b9a188d367d5c0f40d22f0d"},"title":"西湖竹枝词四首 其三","dynasty":"元代","writer":"钱惟善","content":"日暮天寒野水滨，孤山愁绝四无邻。谁家处子如冰雪，行傍梅花不见人。\n\n","type":[]}
{"_id":{"$oid":"5b9a188d367d5c0f40d22f0e"},"title":"游罗氏园池","dynasty":"明代","writer":"黎民表","content":"芳园穷落日，山水有馀欢。早岁知怀橘，清秋共握兰。\n\n风烟向浦尽，花木隔池看。为恋幽岩桂，尘冠且未弹。\n\n","type":[]}
{"_id":{"$oid":"5b9a188d367d5c0f40d22f0f"},"title":"盘谷寺恭依皇祖圣祖仁皇帝元韵","dynasty":"清代","writer":"弘历","content":"时巡行夏令，秋稔赖天恩。式阅田盘处，言瞻法海门。\n\n璇题今尚焕，钗脚古称尊。敬识当年意，丰碑镇厚坤。\n\n","type":[]}
{"_id":{"$oid":"5b9a188d367d5c0f40d22f10"},"title":"续𢅸 其二 习舞","dynasty":"元代","writer":"杨维桢","content":"《十六天魔》教已成，背反莲掌苦嫌生。夜深不管排场歇，尚向灯前踏影行。\n\n","type":[]}
{"_id":{"$oid":"5b9a188d367d5c0f40d22f11"},"title":"寿雷峰天然禅师","dynasty":"明代","writer":"陈恭尹","content":"孤高如月万方看，至道无言仰颂难。垂老尚闻勤梵行，太平先已薄儒官。\n\n身为硕果时方剥，书满名山墨未乾。曾住朱明洞天上，仙人不敢爱还丹。\n\n","type":[]}
{"_id":{"$oid":"5b9a188d367d5c0f40d22f12"},"title":"辰玉应试留都赋此赠之兼赠孟孺 其二","dynasty":"明代","writer":"王世贞","content":"棘日垂没际，秋榜将放时。要须觅真我，勿述未波驰。\n\n一番煅炼过，大道将庶几。\n\n","type":[]}
{"_id":{"$oid":"5b9a188d367d5c0f40d22f13"},"title":"寄旷知事伯逵四首 其三","dynasty":"明代","writer":"刘崧","content":"闻说移居地，还依孺子亭。对门湖共白，一路柳长青。\n\n仕已沾恩露，庭应聚德星。谁能远车马，况不异郊坰。\n\n","type":[]}
{"_id":{"$oid":"5b9a188d367d5c0f40d22f14"},"title":"送安头陀还兰阴作同少傅公四首 其二","dynasty":"明代","writer":"胡应麟","content":"百丈金身照绿苔，青莲璎珞护瑶台。天龙一指犹堪竖，莫诧西方大士来。\n\n","type":[]}
{"_id":{"$oid":"5b9a188d367d5c0f40d22f15"},"title":"和进之壬戌雪中作","dynasty":"明代","writer":"顾清","content":"冰柱谁家长万尺，世人未见神仙宅。昆崙五城楼十二，一一银山半天白。\n\n天河倒挂楹栋间，下视蓬婆等卷石。东方有士古袁安，平生自信干人难。\n\n闭门僵卧三日雪，早起翻念神仙寒。书生未试多濩落，此事几为流俗叹。\n\n草堂相对一尊酒，龙公水妃互奔走。须臾瀰漫天地变，崖堑区区复何有。\n\n瓦沟何恨太飘忽，桧顶何亲独淹久。从来幸不分町畦，此日宁须问容受。\n\n晚来笔冻可柰何，满庭落叶寒风多。嫦娥矫立碧云里，似欲斗彩撩清哦。\n\n我今有诗亦不作，此雪讵堪还更落。\n\n","type":[]}
{"_id":{"$oid":"5b9a188f367d5c0f40d22f16"},"title":"次韵和江子我道中绝句七首","dynasty":"宋代","writer":"程俱","content":"云关深掩裂荷衣，却著青衫扈六飞。雁荡峰前瞻使节，一星还旁紫垣归。\n\n","type":[]}
{"_id":{"$oid":"5b9a188f367d5c0f40d22f17"},"title":"送尹兵曹擢河间守","dynasty":"明代","writer":"皇甫汸","content":"闻君初解尚书郎，出守雄邦迩帝乡。命下不殊冯翊诏，腰间争似会稽章。\n\n食前借箸筹多中，地上成图料已长。莫道宛王将献马，防秋日夜念遥疆。\n\n","type":[]}
{"_id":{"$oid":"5b9a188f367d5c0f40d22f18"},"title":"戏作次药名十首 其六","dynasty":"明代","writer":"胡俨","content":"蚯蚓结来成百合，海羊斗处即蜗牛。莫认夏枯为益母，须知萱草解忘忧。\n\n","type":[]}
{"_id":{"$oid":"5b9a188f367d5c0f40d22f19"},"title":"杜少陵","dynasty":"当代","writer":"程滨","content":"诗胆悬天地，春心返澒蒙。杖藜回首白，泣血迸空红。\n\n鲸落银潢底，星沉碧海中。残膏真不朽，千载丐吾宗。\n\n","type":[]}
{"_id":{"$oid":"5b9a188f367d5c0f40d22f1a"},"title":"春暮思平泉杂咏二十首。西园","dynasty":"唐代","writer":"李德裕","content":"西园最多趣，永日自忘归。石濑流清浅，风岑澹翠微。 \n 晓翻红药艳，晴袅碧潭辉。独望娟娟月，宵分半掩扉。","type":[]}
{"_id":{"$oid":"5b9a188f367d5c0f40d22f1b"},"title":"喜马参军相遇醉歌","dynasty":"唐代","writer":"陈子昂","content":"独幽默以三月兮，深林潜居。时岁忽兮，孤愤遐吟。 \n 谁知我心？孺子孺子，其可与理分。 \n","type":[]}
{"_id":{"$oid":"5b9a188f367d5c0f40d22f1c"},"title":"彭城河复","dynasty":"清代","writer":"弘历","content":"苏公河复昔非复，彭城河复今仍河。仍河何以谓之复，解嘲聊尔为斯歌。\n\n汉唐以来通钜野，烧草不属无如何。侵淫吕沛渐多事，川狭涛怒腾盘涡。\n\n然惟宜合不宜散，合资刷沙离渟波。斯流虽古有成语，徒见其害利则那。\n\n去岁夺溜孙家集，中泓力缓沙淤多。堤旁水志度分寸，泥停五尺高益加。\n\n桃汛汤汤已拍岸，伏秋转眼难延俄。用是切切愁弗置，纡程历览亲研摩。\n\n下策仍惟事脩筑，易石巩固周遮罗。水工喜称渐复旧，数日顿尔形迁讹。\n\n三尺沙刷馀二尺，志在敢饰虚言詑。此亦偶然慢过颂，灵实昭矣感不磨。\n\n","type":[]}
{"_id":{"$oid":"5b9a188f367d5c0f40d22f1d"},"title":"题《牡丹亭记》二首 其二","dynasty":"近代","writer":"胡雪抱","content":"刹刹尘尘百劫遒，他生福倩此生修。花原偶现悲留影，石未全顽冀点头。\n\n碧落寒空何事雨，红灯小穗若为愁。鲜妍一种伤心事，付与云鬟次第讴。\n\n","type":[]}
{"_id":{"$oid":"5b9a188f367d5c0f40d22f1e"},"title":"忆江南","dynasty":"明代","writer":"释函可","content":"江南高座寺，前对雨花台。台上春风拂面来，参差杨柳花竞开。\n\n黄莺百啭我心哀，忽忆故山村底梅。今年绝漠冰雪堆，发白面皱骨欲摧。\n\n村底无梅不归去，却忆高座听莺语。\n\n","type":[]}
{"_id":{"$oid":"5b9a188f367d5c0f40d22f1f"},"title":"饮颜质卿斋头限韵赋同潘去华 其二","dynasty":"明代","writer":"袁宗道","content":"震旦同参少，长安雅聚难。因君道眼别，令我酒怀宽。\n\n匡坐藤蒲静，幽谈水月寒。好将瞿氏说，留付子庸看。\n\n","type":[]}
{"_id":{"$oid":"5b9a1890367d5c0f40d22f20"},"title":"踏莎行 干友打斧","dynasty":"元代","writer":"王哲","content":"片釜如求，那由选拣。良工欲造无钱换。今朝专礼我华宗，慈悲为首诸公办。若得坚钢，劈开道眼。灵台＊耀持金简。腰间柯烂决忘归，白云","type":[]}
{"_id":{"$oid":"5b9a1890367d5c0f40d22f21"},"title":"莺鸣十章寄戚伯瑞","dynasty":"宋代","writer":"彭龟年","content":"日升于东，月生于西。\n惟神之驰，曾莫知所之。","type":[]}
{"_id":{"$oid":"5b9a1890367d5c0f40d22f22"},"title":"邹滕道中喜连日密云细雨","dynasty":"明代","writer":"郭之奇","content":"始见青山色，依依向远人。炎光能稍逊，景物倍堪亲。\n\n悦性开蝉籁，披襟动客神。堤花垂晓露，归色尚疑春。\n\n","type":[]}
{"_id":{"$oid":"5b9a1890367d5c0f40d22f23"},"title":"和乘雪游山韵","dynasty":"宋代","writer":"王柏","content":"肃然穷巷冻堆堆，高卧袁生梦正回。\n拥鼻微吟烧榾柮，茅柴也荐两三杯。","type":[]}
{"_id":{"$oid":"5b9a1890367d5c0f40d22f24"},"title":"病怀","dynasty":"清代","writer":"丁元照","content":"寒虫秋不死，牖下作悲吟。戚极宵难寐，愁多病易深。\n\n残灯孤枕泪，长夜百年心。欲侍双亲去，重泉何处寻。\n\n","type":[]}
{"_id":{"$oid":"5b9a1890367d5c0f40d22f25"},"title":"次韵元功才友道中见贶因以解嘲","dynasty":"宋代","writer":"张元干","content":"当时勇决径归休，更有人愚似我不。何许置锥宁免累，直须毕娶始无忧。\n\n频遭白眼伤流俗，谁向青门念故侯。客里题诗相慰藉，羡君椽笔合螭头。\n\n","type":[]}
{"_id":{"$oid":"5b9a1890367d5c0f40d22f26"},"title":"曲游春","dynasty":"当代","writer":"熊盛元","content":"梦断桃源渡，怅小舟仍系，烟外荒驿。冷月疏星，问何人重与，醉边吹笛？\n\n四野音尘寂。自徙倚、旧时岩隙。甚草根、屐印都消，惟见泪痕凝碧？\n\n暗忆，三生行迹。任花雨轻飘，襟底香湿。杯酒孤斟，向虹桥弄影，蜃楼摇楫。\n\n空际谁弹瑟？恨惝恍、湘灵难觅。但水云、浩渺无垠，古愁乱织。\n\n","type":[]}
{"_id":{"$oid":"5b9a1890367d5c0f40d22f27"},"title":"汴水呈祖道","dynasty":"宋代","writer":"彭汝砺","content":"万事无庸轻是非，扁舟吾与子同归。不知心逐征云远，安得身先去鸟飞。\n\n月入江湖生夜色，风吹花木长春晖。鬓毛每笑多新雪，衣带频惊缓旧围。\n\n","type":[]}
{"_id":{"$oid":"5b9a1890367d5c0f40d22f28"},"title":"复用迟字韵呈元亮","dynasty":"宋代","writer":"李彭","content":"去日关河雪打围，缝裳密密恐归迟。忽看高笋成筠处，始见残樽下马时。\n\n暮雨萧萧聊洗恨，东园物物总宜诗。莫言心赏随年薄，勤赴幽人林下期。\n\n","type":[]}
{"_id":{"$oid":"5b9a1890367d5c0f40d22f29"},"title":"别何古林八首 其七","dynasty":"明代","writer":"王渐逵","content":"四郊风景自村家，春入林塘净晚霞。月落尊空人醉后，几多离思付桃花。\n\n","type":[]}
{"_id":{"$oid":"5b9a1892367d5c0f40d22f2a"},"title":"代柬辞友人召 其一","dynasty":"明代","writer":"区元晋","content":"霏霏霭翠竹琅玕，一味新凉协肺肝。试问剥芋烹茗碗，何如江上弄渔竿。\n\n","type":[]}
{"_id":{"$oid":"5b9a1892367d5c0f40d22f2b"},"title":"富仙","dynasty":"宋代","writer":"徐积","content":"碧霞楼上常先晓，白玉宫中爱早寒。乱玉甃成池浴凤，浑金削就栋栖鸾。\n\n","type":[]}
{"_id":{"$oid":"5b9a1892367d5c0f40d22f2c"},"title":"移竹诗伯封垂和且闻兄弟皆欲作因用元韵奉寄 其二","dynasty":"宋代","writer":"李洪","content":"密密脩篁入槛寒，君来移取出檐竿。结根久近幽人屋，解箨宜为壮士冠。\n\n曾共马兰同请客，不忧苜蓿但堆盘。从今莫羡萧郎画，风月良宵仔细看。\n\n","type":[]}
{"_id":{"$oid":"5b9a1892367d5c0f40d22f2d"},"title":"书叹四首 其三","dynasty":"清代","writer":"林占梅","content":"雌黄轻肆祸之根，守口如瓶舌且扪。雅量面甘师德唾，恃才命不祢衡存。\n\n欲舒积懑唯长啸，纵有微词敢大言。棒喝从兹知猛省，幽□日日闭柴门。\n\n","type":[]}
{"_id":{"$oid":"5b9a1892367d5c0f40d22f2e"},"title":"出京","dynasty":"明代","writer":"皇甫汸","content":"晓叩天关别禁墀，秋深江路是归期。谈经王式重来误，薄宦潘生屡出宜。\n\n汉室朱颜翻见嫉，梁园白首未相知。此身去就何曾系，一似浮云任所之。\n\n","type":[]}
{"_id":{"$oid":"5b9a1892367d5c0f40d22f2f"},"title":"送周学士归永嘉","dynasty":"宋代","writer":"胡宿","content":"三最初承予告恩，一双青翰出都门。关繻旧弃人多识，桥柱前题墨未昏。\n\n南国归云聊送目，河梁新月暂消魂。玉山丹府重来日，好拾风谣奏帝阍。\n\n","type":[]}
{"_id":{"$oid":"5b9a1892367d5c0f40d22f30"},"title":"当安台新福歌一首","dynasty":"明代","writer":"黄省曾","content":"诛胡灭汉，雪耻除凶。作乐兮赫赫扬奇功。左秉戚，右执龙。\n\n发以扬，在宫中。黄金束，气何雄。万载常雍雍。\n\n","type":[]}
{"_id":{"$oid":"5b9a1892367d5c0f40d22f31"},"title":"绝句","dynasty":"宋代","writer":"欧阳鈇","content":"桑麻得雨更青葱，芍药留春结晚红。\n怪得鸟声如许好，此身还在乱山中。","type":[]}
{"_id":{"$oid":"5b9a1892367d5c0f40d22f32"},"title":"与从弟瑾同下第后出关言别","dynasty":"唐代","writer":"卢纶","content":"同作金门献赋人，二年悲见故园春。 \n 到阙不沾新雨露，还家空带旧风尘。 \n 杂花飞尽柳阴阴，官路逶迤绿草深。 \n 对酒已成千里客，望山空寄两乡心。 \n 出关愁暮一沾裳，满野蓬生古战场。 \n 孤村树色昏残雨，远寺钟声带夕阳。 \n 谁怜苦志已三冬，却欲躬耕学老农。 \n 流水白云寻不尽，期君何处得相逢。","type":[]}
{"_id":{"$oid":"5b9a1892367d5c0f40d22f33"},"title":"清平乐二首 其一","dynasty":"清代","writer":"王时翔","content":"盈头花草。又见双文了。说道今朝天气好。斜倚画阑浓笑。\n\n多情谁似东风。飘然直度帘栊。吹出几重衫影，淡黄轻绿殷红。\n\n","type":[]}
{"_id":{"$oid":"5b9a1893367d5c0f40d22f34"},"title":"次韵卢监","dynasty":"宋代","writer":"方岳","content":"兰亭人寂几何年，着我糟丘亦冗员。\n寻访雪溪无酒债，主张禊帖有诗权。\n千岩秀处书如堵，五月凉时藕似船。\n只麽折浮真足矣，底须妄想到花边。","type":[]}
{"_id":{"$oid":"5b9a1893367d5c0f40d22f35"},"title":"舟中和子翼雪茶","dynasty":"明代","writer":"林光","content":"玉碗閒挥拨玉尘，梅花烹就腊前春。龙团点化元无滓，沆瀣餐来更迫真。\n\n铁鼎青烟回别鹤，瓦瓯元酒劝何人。云山傥入周南梦，更话云山未了湮。\n\n","type":[]}
{"_id":{"$oid":"5b9a1893367d5c0f40d22f36"},"title":"绍兴祀岳镇海渎四十三首","dynasty":"隋代","writer":"佚名","content":"维吴崇崇，于汧之西。\n瞻彼有龙，赫赫不迷。\n克裨于岳，我酌俶齐。\n于凡有旅，眡公维跻。","type":[]}
{"_id":{"$oid":"5b9a1893367d5c0f40d22f37"},"title":"感事","dynasty":"元代","writer":"郭钰","content":"荆徐千里混干戈，日日君王候凯歌。上相出师三月罢，南人待援六年过。\n\n未休练卒诛求尽，暂脱归囚反侧多。独拜将坛须国士，抡材谁似汉萧何。\n\n","type":[]}
{"_id":{"$oid":"5b9a1893367d5c0f40d22f38"},"title":"海上题南社雅集写真","dynasty":"近代","writer":"柳亚子","content":"鸡鸣风雨故人稀，几、复风流事已非。\n回首天涯唯汝在，相逢朱、沈倍依依。","type":[]}
{"_id":{"$oid":"5b9a1893367d5c0f40d22f39"},"title":"旅兴（四十首）","dynasty":"明代","writer":"刘基","content":"秋高潦水涸，旻天亦凄清。\n枯箨响悲音，羁虫振余声。\n曀曀落日晖，惨惨游子情。\n风林无定枝，驰车鲜安旌。\n自愧匪贤达，默默嗟其生。¤","type":[]}
{"_id":{"$oid":"5b9a1893367d5c0f40d22f3a"},"title":"赞历代天师·第二十八代讳敦复字延之","dynasty":"宋代","writer":"白玉蟾","content":"棘围战罢笑归来，一寸功名心已灰。\n白鹤何年归洞府，夕阳影里野猿哀。","type":[]}
{"_id":{"$oid":"5b9a1893367d5c0f40d22f3b"},"title":"偈颂一百零三首 其八","dynasty":"宋代","writer":"释月涧","content":"即心即佛，狐狸恋窟。非心非佛，当机放出辽天鹘。\n\n马大师等闲向虚空里抛个题目，经今五七百年，更无一人描写得著。\n\n","type":[]}
{"_id":{"$oid":"5b9a1893367d5c0f40d22f3c"},"title":"奏事入都出西湖上成四绝 其一 西湖","dynasty":"宋代","writer":"王炎","content":"呼舟特地度西湖，欲访山中幽子居。山色湖光浑似旧，人间万事有乘除。\n\n","type":[]}
{"_id":{"$oid":"5b9a1894367d5c0f40d22f3d"},"title":"乙未春尽日始见白发一茎感赋","dynasty":"清代","writer":"夏孙桐","content":"索居风雨送流光，揽镜惊看鬓上霜。自笑春婆迟梦醒，浪从漆室说心长。\n\n生涯蟫蠹当随分，吾道龙蛇亦有方。今日落花禅榻畔，罪言焚尽减清狂。\n\n","type":[]}
{"_id":{"$oid":"5b9a1895367d5c0f40d22f3e"},"title":"吴兴寄庞镇卿京兆","dynasty":"明代","writer":"李时行","content":"燕郊斗酒忆论文，白下音书久未闻。海色暗浮吴苑树，星光虚映霅川云。\n\n心随北极瞻龙驭，目断西风数雁群。一自山中丛桂发，秋来无日不思君。\n\n","type":[]}
{"_id":{"$oid":"5b9a1895367d5c0f40d22f3f"},"title":"七言诗","dynasty":"魏晋","writer":"繁钦","content":"阴云起兮白雪飘。","type":[]}
{"_id":{"$oid":"5b9a1895367d5c0f40d22f40"},"title":"送姜彦英还钱塘二首 其一","dynasty":"明代","writer":"郭奎","content":"浮云敛沉晦，白日扬光晖。条风扇首岁，念子行将归。\n\n山水淡馀霭，草木含清晖。谁谓道路远，去矣趋庭闱。\n\n伯氏既吹埙，仲氏和以篪。譬彼棠棣花，枝叶相因依。\n\n愿言崇孝友，百岁恒不违。安得黄鹤羽，及尔俱南飞。\n\n","type":[]}
{"_id":{"$oid":"5b9a1895367d5c0f40d22f41"},"title":"延庆寺","dynasty":"宋代","writer":"王岩叟","content":"龙影函潭寺已空，惟馀翠竹混青松。路穷西北无他景。\n\n","type":[]}
{"_id":{"$oid":"5b9a1895367d5c0f40d22f42"},"title":"泛舟至东村","dynasty":"宋代","writer":"陆游","content":"野水如天远，渔舟似叶轻。\n飕飕风渐冷，淡淡月初生。\n沙际樵苏路，篱间语笑声。\n还家已薄暮，灯火照柴荆。","type":[]}
{"_id":{"$oid":"5b9a1895367d5c0f40d22f43"},"title":"青溪 其二","dynasty":"明代","writer":"屈大均","content":"胭脂井里殉君王，花作陈宫二女香。谁道小姑人不识，美人张孔两鸳鸯。\n\n","type":[]}
{"_id":{"$oid":"5b9a1895367d5c0f40d22f44"},"title":"和周次玉除夕","dynasty":"明代","writer":"柯潜","content":"鸭炉香烬酒微消，笑引诗魔伴寂寥。漏滴寒声催五夜，天回和气入三朝。\n\n玉堂冷署閒烹雪，水部高才醉颂椒。明发趋朝陪御宴，同歌湛露听云韶。\n\n","type":[]}
{"_id":{"$oid":"5b9a1895367d5c0f40d22f45"},"title":"溪隐","dynasty":"唐代","writer":"徐夤","content":"将名将利已无缘，深隐清溪拟学仙。绝却腥膻胜服药， \n 断除杯酒合延年。蜗牛壳漏宁同舍，榆荚花开不是钱。 \n 鸾鹤久从笼槛闭，春风却放纸为鸢。","type":[]}
{"_id":{"$oid":"5b9a1895367d5c0f40d22f46"},"title":"于礼部后堂同诸公会宴衍圣公得宾字","dynasty":"明代","writer":"湛若水","content":"兹会曷为乐，所乐在嘉宾。素王有哲裔，蔼蔼温恭人。\n\n南宫荫芳树，宛若杏坛春。斯文本同家，十哲集如云。\n\n共闻宣圣训，气义即同门。我尝见羹墙，况接其贤孙。\n\n圣皇重师道，俎豆临成均。百工骏奔奏，三氏翕然臻。\n\n御宴昭殊锡，初筵亦继陈。幸逢五百会，文物为一新。\n\n","type":[]}
{"_id":{"$oid":"5b9a1895367d5c0f40d22f47"},"title":"台疆杂感","dynasty":"清代","writer":"张景祁","content":"虎符龙章镇全洋，帐下儿曹似将狼。未见寇锋临战垒，忽惊刃血溅公堂。\n\n","type":[]}
{"_id":{"$oid":"5b9a1896367d5c0f40d22f48"},"title":"妾薄命","dynasty":"明代","writer":"孙绪","content":"妾命薄，薄如纸。君意陌上尘，妾意江边水。陌尘易飞扬，江水绝清泚。\n\n京兆多倾城，永别从今始。京兆犹自可，莫入临邛市。\n\n","type":[]}
{"_id":{"$oid":"5b9a1896367d5c0f40d22f49"},"title":"赠接泥渡下李巡检","dynasty":"宋代","writer":"董嗣杲","content":"一官坐渡头，事简多是閒。\n口口说庙灵，祭赛纷强顽。\n逐日享餕馀，赢得酡客颜。\n江风吹不散，借此资身孱。\n俸钱给不多，悔离禁卫班。\n妻子号寒饥，语下嗟间关。\n俊代尚迩遥，掷珓卜善还。\n随时了应酬，惟恨得酒悭。","type":[]}
{"_id":{"$oid":"5b9a1896367d5c0f40d22f4a"},"title":"南歌子 其一 闺绣","dynasty":"清代","writer":"董元恺","content":"螺笔描新样，金针倚绣床。深情却悔绣鸳鸯。绣出无情蛱蝶，又成双。\n\n","type":[]}
{"_id":{"$oid":"5b9a1896367d5c0f40d22f4b"},"title":"平野堂重送江茂宗","dynasty":"宋代","writer":"贺铸","content":"东风南浦雨潇潇，欲去行人不自聊。\n谁道垂杨攀折苦，过春犹有最长条。","type":[]}
{"_id":{"$oid":"5b9a1896367d5c0f40d22f4c"},"title":"耆英会诗","dynasty":"宋代","writer":"张焘","content":"洛城今昔衣冠盛，韩国园林景物全。功在三朝尊二相，数逾九老萃群贤。\n\n当时乡社为高会，此日居留许款延。多幸不才陪履舄，更惭七十是新年。\n\n","type":[]}
{"_id":{"$oid":"5b9a1896367d5c0f40d22f4d"},"title":"中秋夜坐","dynasty":"明代","writer":"谢晋","content":"白昼雨如注，黄昏云渐开。冰轮时露影，金气净无埃。\n\n栖泊从萍梗，情怀付酒杯。故山丛桂发，应待远人回。\n\n","type":[]}
{"_id":{"$oid":"5b9a1896367d5c0f40d22f4e"},"title":"送简寿玉主簿之官临桂二首 其一","dynasty":"宋代","writer":"杨万里","content":"兰溪倾盖杏风残，桂岭离裾菊露寒。听子新诗过夜半，吹侬秋思入云端。\n\n往吟平地千苍玉，还忆孤舟一钓竿。四海如今习凿齿，大官莫作小官看。\n\n","type":[]}
{"_id":{"$oid":"5b9a1896367d5c0f40d22f4f"},"title":"和云洞即事","dynasty":"明代","writer":"庞嵩","content":"舞雩多夙伴，半月共云林。远眺天空眼，长吟月在襟。\n\n百年真此乐，千里祇同心。不有知音者，谁为浪鼓琴。\n\n","type":[]}
{"_id":{"$oid":"5b9a1896367d5c0f40d22f50"},"title":"偈七首 其二","dynasty":"宋代","writer":"释继成","content":"昆崙奴著铁裤，打一棒行一步。争似火中钓鳖，日里藏冰。\n\n阴影间翻魍魉，虚空缚杀麻绳。\n\n","type":[]}
{"_id":{"$oid":"5b9a1896367d5c0f40d22f51"},"title":"送张寺丞","dynasty":"宋代","writer":"李觏","content":"三载居邻县，得闻金玉音。路遥相见少，道合受知深。\n\n已矣瓜时戍，悠哉魏阙心。归舟望不及，白日隐寒林。\n\n","type":[]}
{"_id":{"$oid":"5b9a1898367d5c0f40d22f52"},"title":"五月十三日从罗山堂分得黄金间碧玉竹栽植小园戏作","dynasty":"明代","writer":"徐熥","content":"栽竹须乘醉日栽，移将奇种出香台。贫家莫道无珍玩，多少黄金碧玉来。\n\n","type":[]}
{"_id":{"$oid":"5b9a1898367d5c0f40d22f53"},"title":"秋宵","dynasty":"清代","writer":"史恩培","content":"秋宵静坐冷于僧，参澈诗禅悟未能。也是置身图画里，菊花深处一书镫。\n\n","type":[]}
{"_id":{"$oid":"5b9a1898367d5c0f40d22f54"},"title":"荷 其六","dynasty":"明代","writer":"徐渭","content":"花垂叶倒露难擎，颈折鹅飞咽不鸣。渐看湖光平似掌，秋来无处立蜻蜓。\n\n","type":[]}
{"_id":{"$oid":"5b9a1898367d5c0f40d22f55"},"title":"寄伯氏篈","dynasty":"明代","writer":"许妹氏","content":"晴窗银烛低，流萤度高阁。\n悄悄深夜寒，萧萧秋叶落。\n关河音信稀，沉忧不可释。\n遥想青莲宫，山空萝月白。","type":[]}
{"_id":{"$oid":"5b9a1898367d5c0f40d22f56"},"title":"偈一百二十首 其六十四","dynasty":"宋代","writer":"释怀深","content":"住亦随缘去是常，山林城市两无妨。白云本是无心物，一任风吹入帝乡。\n\n","type":[]}
{"_id":{"$oid":"5b9a1898367d5c0f40d22f57"},"title":"野望","dynasty":"清代","writer":"李锴","content":"燕赵悲凉俗，唐虞揖让风。古怀缘酒热，老眼得秋空。\n\n易水销神剑，尧山泯故宫。几多凭吊意，徙倚落晖中。\n\n","type":[]}
{"_id":{"$oid":"5b9a1898367d5c0f40d22f58"},"title":"试院中","dynasty":"宋代","writer":"王安石","content":"萧萧疏雨吹檐角，噎噎暝蛩啼草根。\n闲却荒庭归未得，一灯明灭照黄昏。","type":[]}
{"_id":{"$oid":"5b9a1898367d5c0f40d22f59"},"title":"拟白香山暮江吟二首 其二","dynasty":"清代","writer":"曹家达","content":"水云低压柳𣯶𣯶，一片凉阴浸绿潭。如此秋光收不住，几人惆怅望江南。\n\n","type":[]}
{"_id":{"$oid":"5b9a1898367d5c0f40d22f5a"},"title":"还家","dynasty":"宋代","writer":"刘攽","content":"久客常念归，还家自深愿。虽非湖海游，早已时节变。\n\n果裸施于宇，蟏蛸巧相衒。墙根思哀蛩，危栋辞归燕。\n\n贫加乡闾慕，病益儿女恋。栖迟免路旁，未厌茅屋贱。\n\n衡门过凉雨，秋草盈芳甸。耕耘傥及时，筋力自此劝。\n\n","type":[]}
{"_id":{"$oid":"5b9a1898367d5c0f40d22f5b"},"title":"行香子·不爱娇奢","dynasty":"元代","writer":"明本","content":"不爱娇奢。不喜繁华。身穿着、百衲袈裟。行中乞化，坐演三车。却怕人知，怕人问，怕人夸。雪竹交加。玉树槎牙。一枝开、五叶梅花。东村檀越，西市恩家。但去时斋，闲时讲，坐时茶。","type":[]}
{"_id":{"$oid":"5b9a1899367d5c0f40d22f5c"},"title":"望蜀亭","dynasty":"唐代","writer":"薛能","content":"树簇烟迷蜀国深，岭头分界恋登临。 \n 前轩一望无他处，从此西川只在心。","type":[]}
{"_id":{"$oid":"5b9a1899367d5c0f40d22f5d"},"title":"述字回文偈七首 其三","dynasty":"宋代","writer":"赵炅","content":"比旧前忧依，述最亨知休。以祐然留希，绅背生推求。\n\n","type":[]}
{"_id":{"$oid":"5b9a1899367d5c0f40d22f5e"},"title":"棋","dynasty":"元代","writer":"李孝光","content":"国手功名满世间，几多奇思上眉端。人心险处千机变，局面危时一著安。\n\n陈入乌江迷项羽，势穷赤壁走曹瞒。近来黑白无分晓，输与樵翁冷眼看。\n\n","type":[]}
{"_id":{"$oid":"5b9a1899367d5c0f40d22f5f"},"title":"友人惠蒲草寄谢二首 其二","dynasty":"明代","writer":"何吾驺","content":"尧世天初韭，周文爰作菹。碧滋环砚石，灵异八图书。\n\n密养知心细，勤披与俗疏。未论逢大药，得意并观鱼。\n\n","type":[]}
{"_id":{"$oid":"5b9a1899367d5c0f40d22f60"},"title":"房太尉管","dynasty":"清代","writer":"张晋","content":"仓卒难当曳落河，高谈因果奈君何。更堪琴客能招贿，岂有文人解荷戈。\n\n士盗虚声成事少，战遵古法误人多。义军血变陈涛水，千载伤心杜老歌。\n\n","type":[]}
{"_id":{"$oid":"5b9a1899367d5c0f40d22f61"},"title":"大涤洞天留题","dynasty":"宋代","writer":"倪允文","content":"巢父滩头甫着鞭，名山入眼驿程边。\n迂回仅费商於地，领袖宁烦一介先。","type":[]}
{"_id":{"$oid":"5b9a1899367d5c0f40d22f62"},"title":"汀州哭崔惟正","dynasty":"明代","writer":"张宁","content":"别来三月叹蹉跎，落日惊看逝水波。清泪欲乾还自落，羁愁未遣又添多。\n\n英雄有死嗟谁在，欢会无期奈老何。十五年前旧游事，不胜哀戚动邻歌。\n\n","type":[]}
{"_id":{"$oid":"5b9a1899367d5c0f40d22f63"},"title":"送沅州通判","dynasty":"宋代","writer":"徐积","content":"过湘江时君且听，但恐水中有冤声。当时无地容屈平，众人皆醉嫌独醒。\n\n烦君须吊独醒翁，以酒注之鱼腹中。不须以物缠米筒，但投诗去责蛟龙。\n\n为君质直有古风，能高其义哀其忠。投诗已罢吊已终，寄声急报南城翁。\n\n","type":[]}
{"_id":{"$oid":"5b9a1899367d5c0f40d22f64"},"title":"望湖亭四首 其二","dynasty":"明代","writer":"郑学醇","content":"苍茫烟水一凭阑，白苧絺衣五月寒。风熨翠纹如可御，霞蒸丹片若为餐。\n\n","type":[]}
{"_id":{"$oid":"5b9a1899367d5c0f40d22f65"},"title":"养心殿古干梅","dynasty":"清代","writer":"弘历","content":"为报阳和到九重，一枝红绽暗香浓。亚盆漫忆辞东峤，作友何须倩老松。\n\n鼻观恭来谙断续，心机忘处对舂容。林椿妙笔林逋句，却喜今朝次第逢。\n\n","type":[]}
{"_id":{"$oid":"5b9a189b367d5c0f40d22f66"},"title":"故宫燕 其一","dynasty":"清代","writer":"邢昉","content":"君不见故宫燕，春雨秋风几回转。宫中风雨长蓬蒿，飞入宫墙绕虚殿。\n\n穿帘度阁羽差池，尽日呢喃人未知。柳绿乍衔千尺絮，花开仍拂万年枝。\n\n玉阶寂寞罘罳冷，画栋差池春燕影。岁岁营巢竟不成，春来秋去谁曾省。\n\n可怜此度秋风早，整顿毛衣犹自好。裴徊欲别未央宫，万户千门忽如扫。\n\n钟虡何年去洛阳，仙人辞汉泪成行。最苦西飞双燕子，回头不见旧宫墙。\n\n","type":[]}
{"_id":{"$oid":"5b9a189b367d5c0f40d22f67"},"title":"偈颂一百三十六首 其四十八","dynasty":"宋代","writer":"释惟一","content":"踞此室，坐此座。佛来祖来，一一按过。\n\n","type":[]}
{"_id":{"$oid":"5b9a189b367d5c0f40d22f68"},"title":"三月十日牡丹盛开将约诸宾客共赏九日夜忽风雨大作黎明园丁走报花已半离披矣感而赋此","dynasty":"明代","writer":"朱诚泳","content":"自恨开尊约已迟，晓来风雨半离披。不知犹有春多少，为报东君好护持。\n\n","type":[]}
{"_id":{"$oid":"5b9a189b367d5c0f40d22f69"},"title":"次韵陈维寅苏杭怀古各三首 其三","dynasty":"元代","writer":"谢应芳","content":"奕奕让王宫，遥遥延陵墓。吴侬奉烝尝，春秋几霜露。\n\n胡为后之人，无复继高步。\n\n","type":[]}
{"_id":{"$oid":"5b9a189b367d5c0f40d22f6a"},"title":"摸鱼儿 答王迈人六叠前韵","dynasty":"明代","writer":"曹溶","content":"曳青藜、笋舆休禦，炎光常带寒思。钱神脉脉无消息，何计挽迟为驶。\n\n堪隐矣。有作队鸥凫，栖向当年水。五噫声里。更罝网高张，麟枯凤老，相泣反前袂。\n\n天壤内，空阔仍同梓里。齐名敢觑苏米。书生习气难镵削，汉柳多情三起。\n\n些子事。莫近舍樽前，追忆黄垆醉。有家似寄。要缩取方壶，天风海屋，长剑辘轳繫。\n\n","type":[]}
{"_id":{"$oid":"5b9a189b367d5c0f40d22f6b"},"title":"金陵杂咏 其三","dynasty":"明代","writer":"朱谋㬜","content":"古寺门当雉堞横，老僧犹指是台城。寒云夜傍缭垣宿，野草春从辇路生。\n\n往事尚留残碣字，流年虚送暮钟声。可怜张绪当年柳，万缕烟姿画不成。\n\n","type":[]}
{"_id":{"$oid":"5b9a189b367d5c0f40d22f6c"},"title":"薛卿教长行歌（时量移湖州别驾）","dynasty":"唐代","writer":"皎然","content":"桂阳仙柳道家说，昔传苏君今是薛。聊将握槊偶时人， \n 便被人间称冠绝。黄杨文局龟螭蟠，琢成骰子双琅玕. \n 初疑月破云中堕，复怪星移指下攒。谁识兵奇势可保， \n 坐看将军上一道。有时彩王非所希，笑击单于出重围。 \n 凫惊隼击疾若飞，左顾右盻生光辉。家本联姻汉戚里， \n 身是长安贵公子。名高艺绝何翩翩，几回决胜君王前。 \n 扈游长乐与祈年，人望青云白日边。谪宦江南岁阴晚， \n 还将此道聊自遣。由来君子行最长，予亦知君寄心远。","type":[]}
{"_id":{"$oid":"5b9a189b367d5c0f40d22f6d"},"title":"公馆即事","dynasty":"明代","writer":"罗钦顺","content":"庭前高树欲凌云，扰扰昏鸦漫作群。明月满天人已静，数声犹向梦中闻。\n\n","type":[]}
{"_id":{"$oid":"5b9a189b367d5c0f40d22f6e"},"title":"二月二日登楼作","dynasty":"明代","writer":"刘基","content":"薄寒疏雨集春愁，愁极难禁独上楼。\n何处山中堪采药，几时湖上好乘舟。\n衔泥客燕聊想傍，泛水浮萍可自由。\n见说兰亭依旧在，于今王谢少风流。","type":[]}
{"_id":{"$oid":"5b9a189b367d5c0f40d22f6f"},"title":"寿胡心斋先生七十五岁","dynasty":"近代","writer":"叶云峰","content":"香山馀韵乐优游，松柏贞身几世修。老树著花光冉冉，长春逢润境悠悠。\n\n函关甫渡紫霞袭，蓬岛在望玉液浮。兰桂联芳多瑞气，云边遥颂一登楼。\n\n","type":[]}
{"_id":{"$oid":"5b9a189c367d5c0f40d22f70"},"title":"路闻鹧鸪","dynasty":"明代","writer":"胡奎","content":"苦竹冈头一两声，钩辀格磔为谁鸣。纵行不得须行去，莫道离人不耐听。\n\n","type":[]}
{"_id":{"$oid":"5b9a189c367d5c0f40d22f71"},"title":"简怀姬人四章 其四","dynasty":"清代","writer":"姚燮","content":"罗敷桑陌已无莺，老屋临江但竹檠。采得芙蓉知古怨，邀来明月得新晴。\n\n乱山独梦愁莲步，涩指中宵试笛声。好熨薰笼消寂夜，将诗咒与雪衣鹦。\n\n","type":[]}
{"_id":{"$oid":"5b9a189c367d5c0f40d22f72"},"title":"哭北谷罗先生","dynasty":"宋代","writer":"艾性夫","content":"死到先生世道衰，忍弹双泪看铭碑。动随天去心无愧，视得官轻事敢为。\n\n他日史书廉太守，四方人哭老宗师。不知精爽归何处，定在梅花自在时。\n\n","type":[]}
{"_id":{"$oid":"5b9a189c367d5c0f40d22f73"},"title":"汤晋卿善谈命求诗纪实","dynasty":"宋代","writer":"许及之","content":"已近无闻半百年，枉烦明镜照华颠。湴河驿马妨乘鄣，氐宿苍龙分委天。\n\n告我三阳闻好语，验君三命有真传。预愁一字终无补，何日归欤阿对泉。\n\n","type":[]}
{"_id":{"$oid":"5b9a189c367d5c0f40d22f74"},"title":"论语绝句一百首","dynasty":"宋代","writer":"张九成","content":"君子何尝去小人，小人如草去还生。\n但令鼓舞心归化，不必区区务力争。","type":[]}
{"_id":{"$oid":"5b9a189c367d5c0f40d22f75"},"title":"桐城青山裴山人枉步见寻兴尽遽归","dynasty":"宋代","writer":"郭祥正","content":"门外青山是我山，手携筇杖只今还。岩花落尽莺啼懒，纸帐孤灯梦亦閒。\n\n","type":[]}
{"_id":{"$oid":"5b9a189c367d5c0f40d22f76"},"title":"少微峰","dynasty":"宋代","writer":"陈岩","content":"隐居不惠不夷间，拜爵山中驿使还。\n身远觚稜几千里，少微星影堕空山。","type":[]}
{"_id":{"$oid":"5b9a189c367d5c0f40d22f77"},"title":"送丘宗卿帅蜀三首","dynasty":"宋代","writer":"杨万里","content":"谕蜀宣威百万兵，不须号令自精明。\n酒挥勃律天西碗，鼓卧蓬婆雪外城。\n二月海棠倾国色，五更杜宇说乡情。\n少陵山谷千年恨，不遇丘迟眼为青。","type":[]}
{"_id":{"$oid":"5b9a189c367d5c0f40d22f78"},"title":"谩成","dynasty":"宋代","writer":"王安石","content":"清时无路取封侯，病卧牛衣已数秋。\n日月不胶时易失，感今怀昔使人愁。","type":[]}
{"_id":{"$oid":"5b9a189c367d5c0f40d22f79"},"title":"【双调】沉醉东风_听不厌鸾笙","dynasty":"元代","writer":"钟嗣成","content":"听不厌鸾笙象板，看不足凤髻蝉鬟。按不住刺史狂，学不得司空惯，常不教粉吝红悭。若不把群花恣意看，饱不了平生饿眼。\n","type":[]}
{"_id":{"$oid":"5b9a189d367d5c0f40d22f7a"},"title":"夏日小酌","dynasty":"宋代","writer":"史弥宁","content":"拓窗一粲俯晴川，尽放薰风到酒边。\n小待夜深清月上，藕花影里榜渔船。","type":[]}
{"_id":{"$oid":"5b9a189d367d5c0f40d22f7b"},"title":"平湖乐","dynasty":"元代","writer":"王恽","content":"安仁双鬓已惊秋。更甚眉头皱。一笑相逢且开口。\n\n玉为舟。\n\n新词淡似鹅黄酒。醉扶归路，竹西歌吹，人道是扬州。\n\n","type":[]}
{"_id":{"$oid":"5b9a189d367d5c0f40d22f7c"},"title":"赠卢次楩 其二","dynasty":"明代","writer":"谢榛","content":"谁识丰城剑，天空紫气高。老来悲道路，醉后益风骚。\n\n物议冰霜过，才名岁月劳。一寒今范叔，谁复赠绨袍。\n\n","type":[]}
{"_id":{"$oid":"5b9a189e367d5c0f40d22f7d"},"title":"汉上遇钟参政","dynasty":"明代","writer":"李梦阳","content":"长安一为别，十载但书传。我自河南至，君来自沔川。\n\n偶逢知万事，重会是何年。馆静风依马，江鸣雨濯船。\n\n情多看转默，酒后惜分眠。明发孤帆疾，愁经大别边。\n\n","type":[]}
{"_id":{"$oid":"5b9a189e367d5c0f40d22f7e"},"title":"李长者入祀典歌","dynasty":"明代","writer":"周瑛","content":"仙溪诘曲如回肠，东流赴海何茫茫。凭谁截断天地纪，灌我万顷桑麻场。\n\n钱氏四娘长乐女，黄金如斗提不起。将军岩下自经营，陂溃直随此陂死。\n\n伟哉同县林制科，缗钱十万腰下驮。温泉隘口重累趾，倏忽顾盼成沧波。\n\n熙宁天子重农事，下诏募人急营治。当时阖郡多富家，坐视诏书无一至。\n\n候官长者真仁贤，轻财好施闽人传。有僧踪迹颇诡秘，日日贳酒不还钱。\n\n木兰山前溪面阔，僧为插竹记颠末。溪流缓处可立基，缓处立基基不拔。\n\n入海伐石海为空，上山伐石山为童。三十二门细分布，无云无雨卧长虹。\n\n昔日溪流皆赴海，今日溪流得灌溉。鸡鸣犬吠万家村，隐隐桑麻相映带。\n\n我谓有莆须有陂，有莆无陂莆亦隳。惟莆与陂相终始，莆人思公何尽期。\n\n昨日恩诏下闾里，春秋二祭入新议。借问建言者伊谁，太平郡守周氏子。\n\n","type":[]}
{"_id":{"$oid":"5b9a189e367d5c0f40d22f7f"},"title":"读史","dynasty":"宋代","writer":"朱淑真","content":"笔头去取万千端，后世遭它恣意瞒。王霸谩分心与迹，到成功处一般难。\n\n","type":[]}
{"_id":{"$oid":"5b9a189e367d5c0f40d22f80"},"title":"哭崔二十四常侍","dynasty":"唐代","writer":"白居易","content":"貂冠初别九重门，马鬣新封四尺坟。薤露歌词非白雪， \n 旌铭官爵是浮云。伯伦每置随身锸，元亮先为自祭文。 \n 莫道高风无继者，一千年内有崔君。","type":[]}
{"_id":{"$oid":"5b9a189e367d5c0f40d22f81"},"title":"越上九日感怀七首呈韩明善先生 其三","dynasty":"元代","writer":"张仲深","content":"登高旷玄览，寓目销我愁。峰峦滴朝润，萧条气含秋。\n\n客边得佳节，虑静境亦幽。况乃岁稔登，遗禾弥道周。\n\n糟床注新酿，已免沽挈忧。幸此足斟酌，好景庶可酬。\n\n岂知故园月，今夕在兹楼。一笑欲忘言，岁月何悠悠。\n\n","type":[]}
{"_id":{"$oid":"5b9a189e367d5c0f40d22f82"},"title":"送汝弼赴潭倅 其一","dynasty":"宋代","writer":"徐积","content":"莫说江南行路长，山苍苍兮水茫茫。莫问长沙城远近，洞庭湖口是潇湘。\n\n去时先上岳阳城，夜宿巴陵探阴晴。泛洞庭时四五更，出湖口处曈昽明。\n\n平生闻说潭与衡，今来吏隐驻箳篂。四时所见皆所经，湖青草兮庙黄陵。\n\n眼看君山别洞庭，笑谈却作江南行。巴陵渡口转船头，一帆风过岳阳楼。\n\n行尽江山到真州，画船旗鼓入扬州。\n\n","type":[]}
{"_id":{"$oid":"5b9a189e367d5c0f40d22f83"},"title":"寄赵德庄以过去生中作弟兄为韵七首 其二","dynasty":"宋代","writer":"韩元吉","content":"忆昨钟山来，君亦湓浦去。今年赴湓浦，钟山复君住。\n\n出处每相似，屡触众狙怒。毁誉久自定，子贤吾亦庶。\n\n","type":[]}
{"_id":{"$oid":"5b9a189f367d5c0f40d22f84"},"title":"留题融州老君岩 其二","dynasty":"宋代","writer":"刘谊","content":"凿成岩穴鬼工难，中有神仙自往还。不见桃花开落处，祇随流水到人间。\n\n","type":[]}
{"_id":{"$oid":"5b9a189f367d5c0f40d22f85"},"title":"题太常寺丞吕仲善寄弟仲铉双雀图","dynasty":"明代","writer":"唐文凤","content":"啾啾双雀晓风寒，花到酴醾春事阑。应似鸰原急难意，萧条不是纥干山。\n\n","type":[]}
{"_id":{"$oid":"5b9a189f367d5c0f40d22f86"},"title":"辞众偈","dynasty":"宋代","writer":"释道初","content":"昨日离城市，白云空往还。\n松风清耳目，端的胜人间。","type":[]}
{"_id":{"$oid":"5b9a189f367d5c0f40d22f87"},"title":"贾村三首 其二","dynasty":"宋代","writer":"许景衡","content":"芦苇萧疏倚断垣，贾家犹有两三村。锄犁蓑笠纷纷去，知是先生几代孙。\n\n","type":[]}
{"_id":{"$oid":"5b9a189f367d5c0f40d22f88"},"title":"玲珑峰","dynasty":"清代","writer":"弘历","content":"朝催行骑缘谷东，新程逐处咨民风。沿冈度涧凡几重，路右遥见凌霄峰。\n\n巍乎气象迥不同，群山拱伏孰与京。倚天拔地超哉雄，嵌空洞穴宛转通。\n\n嶊崣巀嶭森巃葱，奇葩真树那可名。幻以云气郁丰隆，石户俨开守玉童。\n\n丹灶碧火其燄红，垂垂铁锁悬长空。凡骨怅望难寻踪，在昔下风访崆峒。\n\n塞垣荒略传何从，欣兹始遇名玲珑。飞来奚事艳吴中，至今吟咏纷莫穷。\n\n","type":[]}
{"_id":{"$oid":"5b9a189f367d5c0f40d22f89"},"title":"姑苏览古杂兴 其三","dynasty":"清代","writer":"弘历","content":"司徒构别墅，舍作化人园。想像林泉概，依稀松菊存。\n\n石经开士悟，屐带谢公痕。槃郢秦王索，荒唐说虎蹲。\n\n","type":[]}
{"_id":{"$oid":"5b9a189f367d5c0f40d22f8a"},"title":"太皇太后挽词二首 其二","dynasty":"宋代","writer":"范祖禹","content":"授几咨元老，垂帷揽众贤。舜功成二十，周士得三千。\n\n德泽流终古，规摹遗亿年。宁唯照彤史，石室烂青编。\n\n","type":[]}
{"_id":{"$oid":"5b9a189f367d5c0f40d22f8b"},"title":"赋赠黄介子先生","dynasty":"明代","writer":"吴芳植","content":"自古文章厄数奇，惜公磨砺度年时。淩云枉自誇三赋，避世何堪发五噫。\n\n绕陌昏烟人去远，隔山皓月梦来迟。秋期海上鲸鱼至，更觅长竿理钓丝。\n\n","type":[]}
{"_id":{"$oid":"5b9a189f367d5c0f40d22f8c"},"title":"古意（二首）","dynasty":"明代","writer":"王弼","content":"莫作河中水，愿为水上舟。\n舟行有返棹，水去无回流。","type":[]}
{"_id":{"$oid":"5b9a189f367d5c0f40d22f8d"},"title":"除夕有感","dynasty":"明代","writer":"王慎中","content":"岁去江城人未归，寥寥心事掩寒扉。明朝一岁知何似，三十年中已尽非。\n\n","type":[]}
{"_id":{"$oid":"5b9a18a1367d5c0f40d22f8e"},"title":"御沟水","dynasty":"唐代","writer":"王贞白","content":"一带御沟水，绿槐相荫清。此中涵帝泽，无处濯尘缨。 \n 鸟道来虽险，龙池到自平。朝宗本心切，愿向急流倾。","type":[]}
{"_id":{"$oid":"5b9a18a1367d5c0f40d22f8f"},"title":"王母歌寿黎母太夫人","dynasty":"明代","writer":"欧大任","content":"峨峨天上三珠宫，琳庭贝阙交玲珑，扶桑若木生西东。\n\n朱光反射银汉侧，青雀翻飞明月中。椷书咫尺报蓬莱，王母西从瑶水来。\n\n戴胜之冠切云笄，珣玗双佩秋兰裁。青娥三千不可以约略，后先婀娜纷趋陪。\n\n烟軿电毂一时集，手翳琼枝胡至哉。斯时琪花散空碧，绿幢卒葆忽生色，枣熟如瓜宴瑶席。\n\n吸沆瀣兮食紫虹，左流霞兮右金液。双成指顾三千娥，迭歌侑酌觞不息。\n\n须臾又转绛节朝，天津两旗河鼓遥。湘妃和神起阳瑟，秦女按节来吹箫。\n\n鸾匏鹤笛合九奏，电裳舞袖回风飘。南岳夫人笑相邀，麻姑赴会不待招，武夷曾孙歌且谣。\n\n罗浮仙峰四百三十二，青玉为坛铁为桥，王母来往常逍遥。\n\n飞云我忆蓬莱阁，儿时迎拜骖黄鹤。玉箱欲纪王母年，金门且问东方朔。\n\n","type":[]}
{"_id":{"$oid":"5b9a18a1367d5c0f40d22f90"},"title":"题素尚斋","dynasty":"清代","writer":"弘历","content":"数间朴屋万山中，鹿豕为游溪壑丛。造物由来敦素尚，书生未足诩家风。\n\n霁空色朗依峰白，雨叶声繁点砌红。近岁遥年频捡挍，几番静悟不同同。\n\n","type":[]}
{"_id":{"$oid":"5b9a18a1367d5c0f40d22f91"},"title":"谢诸寓贵载酒","dynasty":"宋代","writer":"刘克庄","content":"景迫桑榆欢意少，相依药碗与茶杯。\n忽闻有客载醪过，谁道无人裹饭来。\n家在恍惊如鹤化，岁丰未可罪龙乖。\n闲吟不与君争巧，自作村田乐散怀。","type":[]}
{"_id":{"$oid":"5b9a18a1367d5c0f40d22f92"},"title":"再宿京口禅院","dynasty":"唐代","writer":"栖蟾","content":"滩声依旧水溶溶，岸影参差对梵宫。楚树七回凋旧叶， \n 江人两至宿秋风。蟾蜍竹老摇疏白，菡萏池干落碎红。 \n 多病支郎念行止，晚年生计转如蓬。 \n","type":[]}
{"_id":{"$oid":"5b9a18a1367d5c0f40d22f93"},"title":"渔家傲","dynasty":"宋代","writer":"洪皓","content":"圃蕙庭桐雕大半。西风不借行人便。不用留题明月观。西园宴。颜酡浪说觞无算。 \n 万斛羁愁推不远。千杯鲁酒何曾见。却羡南宾凫与雁。行不乱。哀鸣直到翻江岸。","type":[]}
{"_id":{"$oid":"5b9a18a1367d5c0f40d22f94"},"title":"中秋帖子词七叠前韵 其二","dynasty":"清代","writer":"弘历","content":"世界三千放大光，桂宵摛藻字应香。应潮为忆吴江浦，二釜能不足筥匡。\n\n","type":[]}
{"_id":{"$oid":"5b9a18a1367d5c0f40d22f95"},"title":"题美人汲井养花图","dynasty":"明代","writer":"袁华","content":"茝石莺啼琐窗静，御柳条长拂金井。美人初试薄罗裳，翠袖双擎玉壶冷。\n\n璚树花开璧月圆，一枝折得浸红泉。莫教野鹿偷衔去，狼籍香囊蜀道边。\n\n","type":[]}
{"_id":{"$oid":"5b9a18a1367d5c0f40d22f96"},"title":"偶成二首 其一","dynasty":"宋代","writer":"王安石","content":"渐老偏谙世上情，已知吾事独难行。脱身负米将求志，勠力求田岂为名。\n\n高论颇随衰俗废，壮怀难值故人倾。相逢始觉宽愁病，搔首还添白发生。\n\n","type":[]}
{"_id":{"$oid":"5b9a18a1367d5c0f40d22f97"},"title":"十月廿二日园西樱桃数花便有蝶至 其二","dynasty":"明代","writer":"徐渭","content":"夏实每看当鸟尽，冬花何事向人妍。不堪憔悴行吟后，故弄阳春欲雪前。\n\n正苦白头愁兀兀，谁家黄蝶过娟娟。杖藜立断斜阳影，泪尽西风送菊天。\n\n","type":[]}
{"_id":{"$oid":"5b9a18a2367d5c0f40d22f98"},"title":"杂诗 其二","dynasty":"清代","writer":"郑孝胥","content":"亚字阑干凿石成，砖廊缛腻复宽平。年年祇望松身长，待听风涛入座声。\n\n","type":[]}
{"_id":{"$oid":"5b9a18a2367d5c0f40d22f99"},"title":"时人为张氏语","dynasty":"隋代","writer":"佚名","content":"宋称敷演，梁则卷充。清虚学尚，种有其风。\n\n","type":[]}
{"_id":{"$oid":"5b9a18a2367d5c0f40d22f9a"},"title":"游雪窦杖锡七首·妙高台","dynasty":"宋代","writer":"陈著","content":"不到兹台四十年，临风独立意悠然。\n胸中多少难言事，便欲凭高叩九天。","type":[]}
{"_id":{"$oid":"5b9a18a2367d5c0f40d22f9b"},"title":"散花之室六言","dynasty":"宋代","writer":"邓深","content":"本有献花佛事，何妨乞食歌姬。\n若了悟不住相，斯参透无言师。","type":[]}
{"_id":{"$oid":"5b9a18a2367d5c0f40d22f9c"},"title":"挽齐安郡夫人","dynasty":"宋代","writer":"李正民","content":"懿范闺房秀，齐姜素望优。广川名益盛，内壸德弥修。\n\n寿量方难老，生涯遽若浮。延平双剑逝，遗恨在营丘。\n\n","type":[]}
{"_id":{"$oid":"5b9a18a2367d5c0f40d22f9d"},"title":"哀鞠四绝 其一","dynasty":"明代","writer":"郭之奇","content":"离悯初闻百绪倾，凄其苫次但魂营。当年陟屺嗟无死，今日哀莪恨有生。\n\n","type":[]}
{"_id":{"$oid":"5b9a18a2367d5c0f40d22f9e"},"title":"渡淮","dynasty":"明代","writer":"钟芳","content":"春判发京浦，及淮春已徂。君家淮水上，望望足欢娱。\n\n宾朋挈榼来，酬倡忘而吾。麦风环宇凉，槐阴沁窗疏。\n\n清时不易遇，岁月催霜颅。毋为久耽乐，焦萎待昭苏。\n\n","type":[]}
{"_id":{"$oid":"5b9a18a2367d5c0f40d22f9f"},"title":"沁园春 将之成都","dynasty":"元代","writer":"李齐贤","content":"堪笑书生，谬算狂谋，所就几何。谓一朝遭遇，云龙风虎，五湖归去，月艇烟蓑。人事多乖，君恩难报，争柰光阴随逝波。缘何事，背乡关万里，又向岷峨。幸今天下如家，顾去日无多来日多。好轻裘快马，穷探壮观，驰山走海，总入清哦。安用平生，突黔席暖，空使毛群欺卧驼。休肠断，听阳关第四，倒卷金荷。","type":[]}
{"_id":{"$oid":"5b9a18a2367d5c0f40d22fa0"},"title":"闻蝉五绝句奉呈诸幕友","dynasty":"宋代","writer":"曾丰","content":"语那似默得便宜，蝉谩三叹复五噫。\n养气何妨为孟子，知音不必要钟期。","type":[]}
{"_id":{"$oid":"5b9a18a2367d5c0f40d22fa1"},"title":"答许主簿","dynasty":"明代","writer":"张元凯","content":"马曹一主簿，七十尚栖迟。簪笔推先辈，悬车怅后期。\n\n倾交霍去病，仰给郑当时。年少余官薄，何然动尔思。\n\n","type":[]}
{"_id":{"$oid":"5b9a18a3367d5c0f40d22fa2"},"title":"次韵二首 其二","dynasty":"明代","writer":"胡粹中","content":"昨夜霜初重，他方叶又黄。蛩声悲月冷，客意怯风凉。\n\n孤屿渔村外，荒邮野戍傍。因思旧游处，鱼稻满江乡。\n\n","type":[]}
{"_id":{"$oid":"5b9a18a4367d5c0f40d22fa3"},"title":"十四夜对月柬子彦有怀子中兄","dynasty":"明代","writer":"刘崧","content":"月出白杨端，乌啼清夜阑。絺衣初淅淅，草露已漙漙。\n\n共喜灯花密，宁辞酒盏乾。有兄怀二弟，应自倚楼看。\n\n","type":[]}
{"_id":{"$oid":"5b9a18a4367d5c0f40d22fa4"},"title":"證道歌 其二三六","dynasty":"宋代","writer":"释印肃","content":"早时成佛于今在，瓶倾不出周沙界。妙音遐畅广宣扬，念者念兮拜者拜。\n\n","type":[]}
{"_id":{"$oid":"5b9a18a4367d5c0f40d22fa5"},"title":"顾家宅公园夜坐四首 其四","dynasty":"近代","writer":"林庚白","content":"凉飔吹落隔林黄，几叶飘零几郁苍。悄爱归程携月色，閒随去路蹋橙光。\n\n残宵粉黛能为魅，淑世衣冠是不祥。破哓东方应有待，要冯朝气变沧桑。\n\n","type":[]}
{"_id":{"$oid":"5b9a18a4367d5c0f40d22fa6"},"title":"行路难","dynasty":"明代","writer":"黎贞","content":"君不见天上浮云任舒卷，白衣苍狗须臾变。又不见瞿塘嘈嘈水倒流，奔湍激石能覆舟。\n\n人情有时亦如此，纷纷轻薄何足比。平常意气同死生，急难何堪托终始。\n\n岭南狂客孤且贫，常将青眼待时人。岂知此道不足贵，翻使皋鹤俦鸡群。\n\n不如托身与鹪鹩，蓬蒿之下同逍遥。\n\n","type":[]}
{"_id":{"$oid":"5b9a18a4367d5c0f40d22fa7"},"title":"为方仲敏题白云深处","dynasty":"元代","writer":"凌云翰","content":"千山万水入登临，犬吠鸡鸣杳莫寻。试问白云深几许，仙家更在白云深。\n\n","type":[]}
{"_id":{"$oid":"5b9a18a4367d5c0f40d22fa8"},"title":"渔家傲","dynasty":"宋代","writer":"晏殊","content":"楚国细腰元自瘦。文君腻脸谁描就。日夜声声催箭漏。昏复昼。红颜岂得长如旧。 \n 醉折嫩房和蕊嗅。天丝不断清香透。欲傍小阑凝坐久。风满袖。西池月上人归后。","type":[]}
{"_id":{"$oid":"5b9a18a4367d5c0f40d22fa9"},"title":"次韵刚父即事绝句 其一","dynasty":"元代","writer":"赵孟頫","content":"玉树凋伤众草黄，夜虫时语怨流光。美人望望隔秋水，不寄相思书一行。\n\n","type":[]}
{"_id":{"$oid":"5b9a18a4367d5c0f40d22faa"},"title":"襄阳歌","dynasty":"唐代","writer":"李白","content":"落日欲没岘山西，倒著接蓠花下迷。\n襄阳小儿齐拍手，拦街争唱《白铜鞮》。\n旁人借问笑何事，笑杀山公醉似泥。\n鸬鹚杓，鹦鹉杯。\n百年三万六千日， 一日须倾三百杯。\n遥看汉水鸭头绿，恰似葡萄初酦醅。\n此江若变作春酒，垒曲便筑糟丘台。\n千金骏马换小妾，醉坐雕鞍歌《落梅》。\n车旁侧挂一壶酒，凤笙龙管行相催。\n咸阳市中叹黄犬，何如月下倾金罍？\n君不见晋朝羊公一片石，龟头剥落生莓苔。\n泪亦不能为之堕，心亦不能为之哀。\n清风朗月不用一钱买，玉山自倒非人推。\n舒州杓，力士铛，李白与尔同死生。\n襄王云雨今安在？江水东流猿夜声。","type":["典故","饮酒","生活"],"remark":"襄阳歌：为李白创辞，属杂歌谣辞。襄阳：唐县名，今属湖北。\n岘山：一名岘首山，在今湖北襄樊市南。\n倒著接蓠：用山简事。山简 （253～312年），字季伦，河内怀人，山涛第五子。生于曹魏齐王曹芳嘉平五年，卒于晋怀帝永嘉六年，终年六十岁。山简性温雅，有父风。山涛起初不知其山简的才华，山简叹道：“吾年几三十，而不为家公所知！”与嵇绍、刘谟、杨淮齐名。初为太子舍人。永嘉中，累迁至尚书左仆射，领吏部，疏广得才之路。不久出为镇南将军，镇襄阳。嗜酒，每游习家园，置酒池上便醉，名之曰高阳池。当时有儿童作歌以嘲之。洛阳陷落后（311年），迁于夏口，招纳流亡，江汉归附。卒于镇，追赠征南大将军。山简作有文集二卷，（《唐书·经籍志》）传于世，今佚。\n山翁：即山简。\n鸬鹚杓（sháo）：形如鸬鹚颈的长柄酒杓。鹦鹉杯：用鹦鹉螺制成的酒杯。\n鸭头绿：当时染色业的术语，指一种像鸭头上的绿毛一般的颜色。\n酸醅：重酿而没有滤过的酒。\n垒：堆积。魏：俗称酒母，即酿酒时所用的发酵糖化剂。糟丘台：酒糟堆成的山丘高台。纣王沉湎于酒，以糟为丘。见《论衡·语增》。\n“千金”句：《独异志》卷中：“后魏曹彰性倜傥，偶逢骏马爱之，其主所惜也。彰曰：‘予有美妾可换，惟君所选。’马主因指一妓，彰遂换之。”\n落梅：即《梅花落》，乐府横吹曲名。\n凤笙：笙形似凤，古人常称为凤笙。龙管：指笛，相传笛声如龙鸣，故称笛为龙管。\n“咸阳”句：用秦相李斯被杀事。\n罍：酒器。\n羊公：指羊祜。一片石：指堕泪碑。\n龟：古时碑石下的石刻动物，形状似龟。\n舒州杓：舒州（今安徽潜山县一带）出产的杓。唐时舒州以产酒器著名。力士铛（chēng）：一种温酒的器具，唐代豫章（今江西南昌一带）所产。\n\n","shangxi":"　　此诗是李白的醉歌，诗中以醉汉的心理和眼光看周围世界，实际上是以带有诗意的眼光来看待一切，思索一切。诗一开始用了晋朝山简的典故。山简镇守襄阳时，喜欢去习家花园喝酒，常常大醉骑马而回。当时的歌谣说他：“日暮倒载归，酩酊无所知。复能骑骏马，倒着白接篱。”接篱，一种白色帽子。李白在这里是说自己像当年的山简一样，日暮归来，烂醉如泥，被儿童拦住拍手唱歌，引起满街的喧笑。\n\n　　但狂放不羁的诗人毫不在意，说什么人生百年，一共三万六千日，每天都应该往肚里倒上三百杯酒。此时，他酒意正浓，醉眼朦胧地朝四方看，远远看见襄阳城外碧绿的汉水，幻觉中就好像刚酿好的葡萄酒一样。啊，这汉江若能变作春酒，那么单是用来酿酒的酒曲，便能垒成一座糟丘台了。诗人醉骑在骏马雕鞍上，唱着《梅花落》的曲调，后面还跟着车子，车上挂着酒壶，载着乐队，奏着劝酒的乐曲。他洋洋自得，忽然觉得自己的纵酒生活，连历史上的王侯也莫能相比呢。秦丞相李斯也被秦二世杀掉了，临刑时对他儿子说：“吾欲与若（你）复牵黄犬，俱出上蔡（李斯的故乡）东门，逐狡兔，岂可得乎！”还有晋朝的羊祜，镇守襄阳时常游岘山，曾对人说：“由来贤达胜士登此远望，如我与卿者多矣，皆湮没无闻，使人悲伤。”祜死后，襄阳人在岘山立碑纪念。见到碑的人往往流泪，名为“堕泪碑”。但这碑到了此时已没有什么意义了。如今碑也已剥落，再无人为之堕泪了。一个生前即未得善终，一个身后虽有人为之立碑，但也难免逐渐湮没，不能有“月下倾金罍”这般快乐而现实。那清风朗月可以不花一钱尽情享用，酒醉之后，像玉山一样倒在风月中，显示出无比潇洒和适意。\n\n　　诗的尾声，诗人再次宣扬纵酒行乐，强调即使尊贵到能与巫山神女相接的楚襄王，亦早已化为子虚乌有，不及与伴自己喝酒的舒州杓、力士铛同生共死更有乐趣。\n\n　　这首诗为人们所爱读。因为诗人表现的生活作风虽然很放诞，但并不颓废，支配全诗的，是对他自己所过的浪漫生活的自我欣赏和陶醉。诗人用直率的笔调，给自己勾勒出一个天真烂漫的醉汉形象。诗里生活场景的描写非常生动而富有强烈戏剧色彩，达到了绘声绘影的程度，反映了盛唐社会生活中生动活泼的一面。\n\n","translation":"落日将没于岘山之西，我戴着山公的白帽子在花下饮得醉态可掬。\n襄阳的小儿一起拍着手在街上拦着我高唱《白铜鞮》。\n路旁之人问他们所笑何事？他们原来是笑我像山公一样烂醉如泥。\n提起鸬鹚杓把酒添得满满的，高举起鹦鹉杯开怀畅饮。百年共有三万六干日，我要每天都畅饮它三百杯。\n遥看汉水像鸭头的颜色一样绿，好像是刚刚酿好还未曾滤过的绿葡萄酒。\n此江之水若能变为一江春酒，就在江边筑上一个舜山和酒糟台；学\n着历史上的曹彰，来一个骏马换妾的风流之举，笑坐在马上，口唱着《落梅花》；\n车旁再挂上一壶美酒，在一派凤笙龙管中出游行乐。\n那咸阳市中行将腰斩徒叹黄犬的李斯，何如我在月下自由自在地倾酒行乐？\n您不是见过在岘山上晋朝羊公的那块堕泪碑玛？驮碑的石龟头部剥落，长满了青苔。\n看了它我既不为之流泪，也不为之悲哀。\n这山间的清风朗月，不用花钱就可任意地享用，既然喝就喝个大醉倒，如玉山自己倾倒不是人推。\n端起那舒州杓，擎起那力士铛，李白要与你们同死生。\n楚襄王的云雨之梦哪里去了？在这静静的夜晚所能见到只有月下的江水，所听到的只有夜猿的悲啼之声。\n\n"}
{"_id":{"$oid":"5b9a18a4367d5c0f40d22fab"},"title":"古桧行","dynasty":"清代","writer":"洪亮吉","content":"城头古树记以百，非宋非元李唐植。森森古桧蟠空苍，奇气矫作百夫特。\n\n黄昏过树雷雨青，白昼拿人爪牙黑。眼经百岁若飞电，身阅四朝犹过客。\n\n霜磨雨洗遗迹尽，剩有创瘢余径尺。子城峨峨树历历，建炎年中恶氛逼。\n\n一呼落日兵四登，百战孤云气逾直。将军白马当树立，砍剑剑摧砍刀涩。\n\n风云此日总削平，穴腹犹容怪蛇蛰。主人爱树识树性，不遣虬枝两相击。\n\n南枝使南北使北，以松归松柏归柏。树老枝柯总有神，时清冰雪皆生色。\n\n余生好奇奇不屈，陡然见之意亦嚇。摩挲抚树三叹息，此树心空寿金石。\n\n","type":[]}
{"_id":{"$oid":"5b9a18a5367d5c0f40d22fac"},"title":"步虚词二十三章 其五","dynasty":"明代","writer":"沈鍊","content":"大言惊宇宙，小隐适山林。观世壶中静，知机象外深。\n\n洞文开万卷，绛岭历千寻。雄心沉白水，锐气炼黄金。\n\n谒圣玄宫里，寻仙苍木阴。未能挥宝剑，聊用抚瑶琴。\n\n","type":[]}
{"_id":{"$oid":"5b9a18a5367d5c0f40d22fad"},"title":"赠蒲察元帅七首 其二","dynasty":"元代","writer":"耶律楚材","content":"积年飘泊困边尘，闲过西隅谒故人。忙唤贤姬寻器皿，便呼辽客奏筝𥱧。\n\n葡萄架底葡萄酒，杷榄花前杷榄仁。酒酽花繁正如许，莫教辜负锦城春。\n\n","type":[]}
{"_id":{"$oid":"5b9a18a5367d5c0f40d22fae"},"title":"艾至堂北度雁门图","dynasty":"清代","writer":"孙衣言","content":"雁飞不度橐驼愁，青山千仞截马头。儒衣七尺北风疾，白日欲落关山秋。\n\n单于台高陵白楼，长城故鬼鸣啾啾。阴山小儿汗血马，关弓欲射南幽州。\n\n武灵结怨几千载，边头战血腥髑髅。圣人飞龙起东极，手挽扶桑拓西北。\n\n阴方侍子知诗书，燕支妇女好颜色。齐纨鲁缟推小车，客行饮酒餐羊酥。\n\n出门万里不持刃，三关比户悲危途。仲宣从军自愁思，班超投笔徒区区。\n\n书生来游壮士卧，题诗石壁蛟龙纡。\n\n","type":[]}
{"_id":{"$oid":"5b9a18a5367d5c0f40d22faf"},"title":"鼓角楼初成 其二","dynasty":"宋代","writer":"黄裳","content":"云中人作四星看，十二光阴一箭寒。吉事有祥戎事静，溪山赢得倚栏干。\n\n","type":[]}
{"_id":{"$oid":"5b9a18a5367d5c0f40d22fb0"},"title":"轮台歌","dynasty":"清代","writer":"施补华","content":"胡麻叶大麦穗黄，百株垂柳干株杨。东村西村通桥梁，鸡鸣犬吠流水长。\n\n养蚕作茧家满筐，种豆绕篱瓜绕墙。趁墟日出驱马羊，秧哥杂沓携巴郎，怀中饼铒牛酥香。\n\n巴郎汉语音琅琅，中庸论语吟篇章。阿浑伯克衙前忙，分水雇役兼征粮。\n\n衣冠大半仍胡俗，郡县从新隶职方。轮台之悔思汉皇，穷兵西域晚自伤。\n\n后来岑著作，歌词尤慨慷。城头吹角雪茫茫，边风夜吼不可当。\n\n一川碎石挟之舞，误惊群燕翻空翔，至今诵之心悲凉。\n\n荒微忽变丰乐乡，天时地气应蓄昌。轮台之歌我继作，人间何处无沧桑。\n\n","type":[]}
{"_id":{"$oid":"5b9a18a5367d5c0f40d22fb1"},"title":"惺惺石","dynasty":"宋代","writer":"释绍昙","content":"主人翁已强安名，何待区区唤一声。\n坐得石头穿透底，依然打个不惺惺。","type":[]}
{"_id":{"$oid":"5b9a18a5367d5c0f40d22fb2"},"title":"和张总管菊","dynasty":"宋代","writer":"李复","content":"云里霓裳闲俨雅，霜前黄鹄独轩昂。\n不从春意装褫巧，却被秋风漏泄香。","type":[]}
{"_id":{"$oid":"5b9a18a5367d5c0f40d22fb3"},"title":"竹岙扫墓三首 其一","dynasty":"近代","writer":"王季思","content":"昔我从兄姊，读书前间屋。雪蕉斋集诗，童稚耳已熟。\n\n十三学韵语，陶集亲课读。高韵何所知，呤讽意自足。\n\n十五授杜诗，忠爱致谆嘱。中年丁世变，山海横翻覆。\n\n艰难百战余，风雨千家哭。何期孑尔身，不死亦未辱。\n\n苦吟习仍在，祖武嗟难续。三复课儿篇，悲风动林谷。\n\n","type":[]}
{"_id":{"$oid":"5b9a18a5367d5c0f40d22fb4"},"title":"汪倅生日二首 其一","dynasty":"宋代","writer":"周孚","content":"寄语溪头赤鲩公，只今为计莫匆匆。直须整顿乾坤了，却驾飙轮迓此翁。\n\n","type":[]}
{"_id":{"$oid":"5b9a18a5367d5c0f40d22fb5"},"title":"谩题","dynasty":"元代","writer":"杨弘道","content":"都门几度见秋风，枫柘连山树树红。江海此时回首望，黄花满地酒尊空。\n\n","type":[]}
{"_id":{"$oid":"5b9a18a6367d5c0f40d22fb6"},"title":"清平乐·日寒风细","dynasty":"宋代","writer":"李莱老","content":"日寒风细。庭馆浮花气。白发潘郎吟欲醉。绿暗芜千里。西园南浦东城。一春多少闲情。日暮采苹歌远，梦回唤得愁生。","type":[]}
{"_id":{"$oid":"5b9a18a6367d5c0f40d22fb7"},"title":"送吴宗师南祀归二首 其一","dynasty":"元代","writer":"邓文原","content":"国老分茅社，祠官从使星。鹤书来涧谷，羽节动仙灵。\n\n寸草春逾碧，黄花晚独馨。真人犹五采，归受《蕊珠经》。\n\n","type":[]}
{"_id":{"$oid":"5b9a18a7367d5c0f40d22fb8"},"title":"西园探梅三首 其一","dynasty":"宋代","writer":"王庭圭","content":"俯窥溪影忽横斜，仰看寒梅已放花。未觉东风吹水面，早惊春色到天涯。\n\n年时肌骨瘦如许，日暮烟云薄不遮。折得一枝归静院，夜深玉颊照窗纱。\n\n","type":[]}
{"_id":{"$oid":"5b9a18a7367d5c0f40d22fb9"},"title":"送黄元章秘书还馀杭待次荆门","dynasty":"宋代","writer":"许及之","content":"蓬莱云色正飞浮，猛乞分符向玉州。抵鹊信嫌三献辱，如虹肯要万金酬。\n\n勋名不朽山为砺，轩冕随缘芥作舟。却憾渥洼求汗血，不如天厩出骅骝。\n\n","type":[]}
{"_id":{"$oid":"5b9a18a7367d5c0f40d22fba"},"title":"闻砧有感","dynasty":"唐代","writer":"吕温","content":"千门俨云端，此地富罗纨。秋月三五夜，砧声满长安。 \n 幽人感中怀，静听泪汍澜。所恨捣衣者，不知天下寒。","type":[]}
{"_id":{"$oid":"5b9a18a7367d5c0f40d22fbb"},"title":"春日寄怀晚香山人","dynasty":"清代","writer":"罗天阊","content":"雁书潦草不可识，目断天涯长叹息。术士今无缩地功，春山愁煞芝兰色。\n\n梦魂昨夜坐君旁，花里寻诗字字香。邻鸡不合声三喔，只剩幽辉冷半床。\n\n","type":[]}
{"_id":{"$oid":"5b9a18a7367d5c0f40d22fbc"},"title":"山庄月夜作","dynasty":"唐代","writer":"萧颖士","content":"献书嗟弃置，疲拙归田园。且事计然策，将符公冶言。 \n 桑榆清暮景，鸡犬应遥村。蚕罢里闾晏，麦秋田野喧。 \n 涧声连枕簟，峰势入阶轩。未奏东山妓，先倾北海尊。 \n 陇瓜香早熟，庭果落初繁。更惬野人意，农谈朝竟昏。 \n","type":[]}
{"_id":{"$oid":"5b9a18a7367d5c0f40d22fbd"},"title":"满庭芳 其五","dynasty":"清代","writer":"毛奇龄","content":"石氏悬楼，王朗开阁，伤心睹此芒芒。上宫碧玉，本是旧名倡。\n\n穗帐空悬日暮，西陵下、几曲沧浪。如何地，漳台望久，回首见空王。\n\n双双。寻侣伴，幽吟梵磬，仿佛伊凉。把杨枝滴露，暗洗朝妆。\n\n满目天花散尽，云床冷、梦断高唐。褰帘坐，水田衫子，不叠旧衣箱。\n\n","type":[]}
{"_id":{"$oid":"5b9a18a7367d5c0f40d22fbe"},"title":"拟古诗二十首 其九","dynasty":"明代","writer":"杨起元","content":"南海有珠树，颗颗日月光。攀条采其珠，盛以云锦囊。\n\n散满天地閒，何况同一乡。此物取不竭，复宜久韬藏。\n\n","type":[]}
{"_id":{"$oid":"5b9a18a7367d5c0f40d22fbf"},"title":"刘逊子架阁饷江茶 其二","dynasty":"宋代","writer":"方岳","content":"醉眠彭泽几何日，只与吟诗办秫田。灵草独醒山雨外，可曾持到漉巾前。\n\n","type":[]}
{"_id":{"$oid":"5b9a18a8367d5c0f40d22fc0"},"title":"巢山","dynasty":"宋代","writer":"陆游","content":"短发巢山客，人知姓字谁？穿林双不借，取水一军持。\n渴鹿群窥涧，惊猿独袅枝。\n何曾畜笔砚，景物自成诗。","type":[]}
{"_id":{"$oid":"5b9a18a8367d5c0f40d22fc1"},"title":"满江红 其四 醉饮史远公斋中有感，四用回韵","dynasty":"清代","writer":"董元恺","content":"天地茫茫，愁无尽、销愁无术。应只有、浇愁惟酒，不烦蔘术。\n\n花下频招松下鹤，盘中又检山中栗。料吾身、烂醉是生涯，须千日。\n\n梦欲醒，庄周漆。心常醉，刘伶匹。任挥毫草檄，请缨投笔。\n\n薄劣自甘糟粕劳，不才且入山林密。抚长锥、终岁处囊中，何由出。\n\n","type":[]}
{"_id":{"$oid":"5b9a18a8367d5c0f40d22fc2"},"title":"南柯子 与背道者","dynasty":"元代","writer":"刘志渊","content":"久静还思动，情甘爱海迷。仙凡两路似云泥。从此相分，不顾上天梯。莫学鹪鹩志，营营恋小枝。北溟鲲量愿君为。咫尺成鹏，准拟奋天池。","type":[]}
{"_id":{"$oid":"5b9a18a8367d5c0f40d22fc3"},"title":"哭稚女雁 其十六","dynasty":"明代","writer":"屈大均","content":"无端母子来烟瘴，送却浮生数月中。无母不应还有子，芙蓉蒂断易随风。\n\n","type":[]}
{"_id":{"$oid":"5b9a18a8367d5c0f40d22fc4"},"title":"酬盘隐总饷园中之什","dynasty":"宋代","writer":"释居简","content":"总饷园中赋咏佳，可曾误指玉钩斜。烟鬟闯户青浮玉，羽盖亭云绿护花。\n\n瘦竹引风留客旆，长江流月去谁家。暮天漾漾随潮展，彷佛西兴渡口沙。\n\n","type":[]}
{"_id":{"$oid":"5b9a18a8367d5c0f40d22fc5"},"title":"居庸关","dynasty":"明代","writer":"楚石梵琦","content":"天畔浮云云表峰，北游奇险见居庸。\n力排剑戟三千士，门掩山河百万重。\n渠答自今收战马，兜铃无复置边烽。\n上都避暑频来往，飞鸟犹能识衮龙。","type":[]}
{"_id":{"$oid":"5b9a18a8367d5c0f40d22fc6"},"title":"投赠王湘绮先生 其一","dynasty":"清代","writer":"吴广霈","content":"到处青山好杖藜，沧洲小住即关西。非因赋鵩思辞楚，宁感蜚鸿佐霸齐。\n\n风息神鹏图海运，春归杜宇背花啼。愿从五斗乡闾醉，付与龙门传滑稽。\n\n","type":[]}
{"_id":{"$oid":"5b9a18a8367d5c0f40d22fc7"},"title":"和水南方恒侄见寄 其一","dynasty":"明代","writer":"黄公辅","content":"几年湖海历岖欹，每忆园林是坦夷。陇上白云寻旧友，岩头绿树结新知。\n\n忘机野老时过访，得趣幽怀喜共披。况有骚人南北阮，可无促膝睹芳仪。\n\n","type":[]}
{"_id":{"$oid":"5b9a18a8367d5c0f40d22fc8"},"title":"迁江道中","dynasty":"元代","writer":"蓝智","content":"渺渺川云白，萧萧木叶黄。羸骖秋日短，倦鸟暮天长。\n\n不学疏儒术，无才愧宪纲。清风肃蛮徼，千古想虞唐。\n\n","type":[]}
{"_id":{"$oid":"5b9a18a8367d5c0f40d22fc9"},"title":"九龙观","dynasty":"宋代","writer":"黄希旦","content":"峨峨古仙宫，楼殿荫松柏。昔在贞观年，天皇御区域。\n\n九龙出池中，遗下灵踪迹。嘉祐辛丑岁，郡侯得召伯。\n\n是时夏六月，云日红翕赩。殿北古龙堂，窗户久不辟。\n\n俄然灵蛇见，宛转真像侧。鳞甲锦绣文，灿烂辉五色。\n\n视之颇驯扰，狎之不惊惕。邯侯率群僚，朋来拥旌戟。\n\n迟留夜未午，风雨满天黑。迅电瞥四起，狂雷随一击。\n\n须臾风雨收，形影谁能觅。斯盖龙之灵，变化固难测。\n\n","type":[]}
{"_id":{"$oid":"5b9a18a9367d5c0f40d22fca"},"title":"五石斋听雨","dynasty":"明代","writer":"韩上桂","content":"雨声滴沥转淋铃，久旱枯条尽欲青。五石恍攒云外出，半池疑杂涧中听。\n\n间支藤枕聊高卧，静掩柴扉且密扃。世事纷纭都不管，床头止有太玄经。\n\n","type":[]}
{"_id":{"$oid":"5b9a18a9367d5c0f40d22fcb"},"title":"虎丘怀古","dynasty":"明代","writer":"朱朴","content":"行尽山塘是虎丘，题诗曾记昔年游。千人石在云长护，洗剑池空水自流。\n\n衰柳故宫阊阖晚，远峰斜日洞庭秋。江山不尽东归兴，千顷云边更倚楼。\n\n","type":[]}
{"_id":{"$oid":"5b9a18a9367d5c0f40d22fcc"},"title":"酒泉子·花映柳条","dynasty":"唐代","writer":"温庭筠","content":"花映柳条，闲向绿萍池上。凭阑干，窥细浪，雨萧萧。\n近来音信两疏索，洞房空寂寞。掩银屏，垂翠箔，度春宵。","type":["春天","女子","怀远"]}
{"_id":{"$oid":"5b9a18a9367d5c0f40d22fcd"},"title":"醉太平 赐学士沈度","dynasty":"明代","writer":"李忱","content":"浓云散雨收，花苑内鸣鸠。晓来喜见日光浮，暖融融永昼。\n\n麦苗润泽怀清秀，榴花湿映红光溜。田家歌舞尽歌讴，是处庆丰年醉酒。\n\n","type":[]}
{"_id":{"$oid":"5b9a18aa367d5c0f40d22fce"},"title":"夜行船","dynasty":"宋代","writer":"孙浩然","content":"何处采菱归暮。隔宵烟、菱歌轻举。白苹风起月华寒，影朦胧、半和梅雨。脉脉相逢心似许。扶兰棹、黯然凝伫。遥指前村，隐隐烟树，含情背人归去。","type":[]}
{"_id":{"$oid":"5b9a18aa367d5c0f40d22fcf"},"title":"买陂塘 重游烟雨楼","dynasty":"清代","writer":"高燮","content":"二年前、鸳湖曾到，斜阳来问烟雨。那时犹记春归后，满地落花如絮。\n\n怀往古。便解得凄凉，解得伤心赋。沉吟不语。听衰柳鸣蝉，声声细碎，似识悲秋苦。\n\n休重数。更惹今番酸楚。此游兼乏俦侣。无心久向空庭玩，独倚阑干容与。\n\n君看取。剩有这、枯荷数梗临风舞。不成情绪。去败壁颓垣，几回寻觅，尚写旧诗句。\n\n","type":[]}
{"_id":{"$oid":"5b9a18aa367d5c0f40d22fd0"},"title":"府酒五绝。招客","dynasty":"唐代","writer":"白居易","content":"日午微风且暮寒，春风冷峭雪乾残。 \n 碧毡帐下红炉畔，试为来尝一醆看。","type":[]}
{"_id":{"$oid":"5b9a18aa367d5c0f40d22fd1"},"title":"次韵上文潜丈","dynasty":"宋代","writer":"蔡肇","content":"张侯胸中包覆釜，百里奔流无寸土。\n玄蛟白鼍有时作，一洗乾坤三日雨。\n诗雄变怪有如引，震动犹能止啼乳。\n已倾太白酒船空，更压少陵饭山苦。\n昨朝东门同拜勅，玉齿犹残道中语。\n闭门十日无一事，坐对空庭秋叶舞。\n何时御史出霜台，便假前驺辞棘户。\n城南邀我倒余尊，紫栗黄橙已登俎。","type":[]}
{"_id":{"$oid":"5b9a18aa367d5c0f40d22fd2"},"title":"瑞鹧鸪（除夜，依逆旅主人，寒雨不止，夜酌）","dynasty":"宋代","writer":"卢炳","content":"客里惊嗟又岁除。萧萧寒雨滴茅庐。山深溪转泉声碎，夜永风摇烛影孤。 \n 冷甚只多烧木叶，诗成无处写桃符。强酬节物聊清酌，今岁屠苏自取疏。","type":[]}
{"_id":{"$oid":"5b9a18aa367d5c0f40d22fd3"},"title":"西湖春日壮游即事 其一","dynasty":"元代","writer":"马臻","content":"绕湖无处避芳尘，叠鼓红旗彩鹢新。冉冉春云来不断，涌金门外踏青人。\n\n","type":[]}
{"_id":{"$oid":"5b9a18ab367d5c0f40d22fd4"},"title":"亲郊恭纪三十首 其二十八 赐榼酒","dynasty":"明代","writer":"林熙春","content":"攒膳擎来自建章，银瓶复尔侑琼浆。恩波甚事频繁至，何怪中书求太常。\n\n","type":[]}
{"_id":{"$oid":"5b9a18ab367d5c0f40d22fd5"},"title":"天游许惠佛指柑以诗促之","dynasty":"明代","writer":"黄衷","content":"野客曾遗种树方，楚梅淮枳散林塘。仙根可结融泥润，新叶应分净土芳。\n\n寒碧有人同气味，青黄宁自秘文章。定知不是樊篱物，待看横秋万颗霜。\n\n","type":[]}
{"_id":{"$oid":"5b9a18ab367d5c0f40d22fd6"},"title":"喜观昆剧","dynasty":"近代","writer":"宋词","content":"东南盛会百花开，雅部名班散复回。一代昆伶皆绝艺，群星捧出月轮来。\n\n","type":[]}
{"_id":{"$oid":"5b9a18ab367d5c0f40d22fd7"},"title":"雷峰","dynasty":"宋代","writer":"董嗣杲","content":"五级浮屠透泬寥，黄皮园上梵坊遥。当时雷就家曾弃，前代皇妃迹已销。\n\n铃带水风传古衕，灯分山月照长桥。根基自广云层减，拥肿难供画笔描。\n\n","type":[]}
{"_id":{"$oid":"5b9a18ab367d5c0f40d22fd8"},"title":"白龙洞","dynasty":"明代","writer":"王世贞","content":"春雷地底发，匹练空中飞。毋劳久行雨，解旱便应归。\n\n","type":[]}
{"_id":{"$oid":"5b9a18ab367d5c0f40d22fd9"},"title":"谚","dynasty":"唐代","writer":"佚名","content":"枣子塞鼻孔，悬栖阁却种。 \n 蝉鸣蛁蟟唤，黍种糕糜断。","type":[]}
{"_id":{"$oid":"5b9a18ab367d5c0f40d22fda"},"title":"登西山阁限韵","dynasty":"明代","writer":"李之世","content":"秋色来何处，空亭夕景衔。山情恬鸟雀，霜意宿松杉。\n\n寺近时闻钟，林疏忽辨帆。平芜踏歌遍，岚重湿衣衫。\n\n","type":[]}
{"_id":{"$oid":"5b9a18ab367d5c0f40d22fdb"},"title":"姚国秀十咏·信芳亭","dynasty":"宋代","writer":"陈普","content":"德馨何酷烈，同心皆与知。\n灵根在何许，暗室毋自欺。","type":[]}
{"_id":{"$oid":"5b9a18ab367d5c0f40d22fdc"},"title":"暮春","dynasty":"宋代","writer":"沈说","content":"燕翼初乾渌满池，桑阴收尽麦黄时。\n一年春事又成梦，几日愁怀欲废诗。\n料理病身尝药遍，揩摩睡眼看书迟。\n悠然独倚阑干立，花下狸奴卧弄儿。","type":[]}
{"_id":{"$oid":"5b9a18ab367d5c0f40d22fdd"},"title":"定风波慢","dynasty":"宋代","writer":"佚名","content":"漏新春、消息前村，数枝楚梅轻绽。□雪艳精神，冰肤淡伫，姑射依稀见。冷香凝，金蕊浅。青女饶伊妒无限。堪羡。似寿阳妆阁，初匀粉面。纤条绿染。异群葩、不似和风扇。向深冬、免使游蜂舞蝶，撩拨春心乱。水亭边，山驿畔。立马行人暗肠断。吟恋。又忍随羌管，飘零千片。","type":[]}
{"_id":{"$oid":"5b9a18ac367d5c0f40d22fde"},"title":"唐子两司锡学前后八年矣迁教授岳州以行锡诸生碑之以志去思","dynasty":"明代","writer":"王世贞","content":"聊携杏坛席，去上洞庭船。碑洒阳城泪，官深夏禹年。\n\n名缘却贽重，诗为解颐传。一问君山酒，何如第二泉。\n\n","type":[]}
{"_id":{"$oid":"5b9a18ac367d5c0f40d22fdf"},"title":"周履道征赋梧桐月","dynasty":"明代","writer":"周翼","content":"云卷清秋画角悲，梧桐满地月明时。\n斜穿翠叶通银井，化作金波落砚池。\n青女喜惊乌鹊梦，素娥偏惜凤皇枝。\n故人有约来何暮，独立云阶影渐移。","type":[]}
{"_id":{"$oid":"5b9a18ac367d5c0f40d22fe0"},"title":"熙宁蜡祭十三首","dynasty":"隋代","writer":"佚名","content":"皇皇灵德，经纽万方。\n承诏揶事，陟降以庄。\n高冠岌峨，长俩锵洋。\n嘉承神贶，令闻不忘。","type":[]}
{"_id":{"$oid":"5b9a18ac367d5c0f40d22fe1"},"title":"七夕雨席上次陈平冈太史韵为 其一","dynasty":"明代","writer":"黄廷用","content":"仙人不易会，异岁一同盟。銮幄七香度，机丝五色成。\n\n云间惊节换，雨下映空明。欲别犹闻调，铿铿玉佩声。\n\n","type":[]}
{"_id":{"$oid":"5b9a18ac367d5c0f40d22fe2"},"title":"酬杜使君见寄","dynasty":"唐代","writer":"贯休","content":"轧轧复轧轧，更深门未关。心疼无所得，诗债若为还。 \n 露洒一鹤睡，钟馀万象闲。惭将此时意，明日寄东山。","type":[]}
{"_id":{"$oid":"5b9a18ac367d5c0f40d22fe3"},"title":"杂曲歌辞。古离别","dynasty":"唐代","writer":"王適","content":"昔岁惊杨柳，高楼悲独守。今年芳树枝，孤栖怨别离。 \n 珠帘昼不卷，罗幔晓长垂。苦调琴先觉，愁容镜独知。 \n 频来雁度无消息，罢去鸳文何用织。夜还罗帐空有情， \n 春著裙腰自无力。青轩桃李落纷纷，紫庭兰蕙日氛氲。 \n 已能憔悴今如此，更复含情一待君。","type":[]}
{"_id":{"$oid":"5b9a18ad367d5c0f40d22fe4"},"title":"晚秋閒步","dynasty":"宋代","writer":"释文珦","content":"晚来閒步阅秋光，田上人家尺涤场。\n远浦寒波浮雁鹜，荒山落日下牛羊。\n客鬓已非当日黑。菊花空似去年黄。\n因听翁媪言音异，又复令人忆故乡。","type":[]}
{"_id":{"$oid":"5b9a18ad367d5c0f40d22fe5"},"title":"吊法空","dynasty":"宋代","writer":"王质","content":"鹤不胜癯汝更癯，平沙独立未为孤。雨花台上方知有，明月堂中竟省无。\n\n此夜吟风凭北固，何时乘月叩西湖。出头已解挑包走，试路西江问老夫。\n\n","type":[]}
{"_id":{"$oid":"5b9a18ad367d5c0f40d22fe6"},"title":"寄赵云溪","dynasty":"明代","writer":"朱谏","content":"今日若耶溪，不见采莲女。但见荡舟人，独坐孤篷底。\n\n放歌趁长风，馀音逐流水。一曲歌未终，白日落西海。\n\n红颜不再妍，青春岂长在。莲花空自开，溪声终不改。\n\n","type":[]}
{"_id":{"$oid":"5b9a18ad367d5c0f40d22fe7"},"title":"次韵朱秀才二首 其二","dynasty":"宋代","writer":"陈造","content":"儒冠林立更鸿生，经倚菑畬道可耕。便合摘髭书桂籍，未须拥鼻避时名。\n\n似闻眕梦成三耳，会见惊人取一鸣。讲易露门谁第一，伫君重席振家声。\n\n","type":[]}
{"_id":{"$oid":"5b9a18ae367d5c0f40d22fe8"},"title":"沁园春·帐","dynasty":"清代","writer":"杨葆光","content":"天地为庐，网括洪荒，岂不快哉。灿红珠如斗，幽居小筑，白缣为里，复壁重开。\n\n殿指三云，图装五日，富丽风华点缀才。疑明月，拥生绡独坐，聚雪皑皑。\n\n安排。新样重裁。问若个销金醉饮来。想樱桃酣后，色萦缯线，芙蓉深处，清绝纤埃。\n\n玳瑁相兼，琉璃互映，贵主连珠早孕胎。同心结，有鱼龙鸾凤，七宝楼台。\n\n","type":[]}
{"_id":{"$oid":"5b9a18ae367d5c0f40d22fe9"},"title":"后庭花 咏燕","dynasty":"清代","writer":"王士禄","content":"浥尘小雨清明近。几番花信。重来玉剪双双趁。玳梁堪认。\n\n故巢新补芹泥润。落红相衬。流黄机畔人回瞬。陡添娇晕。\n\n","type":[]}
{"_id":{"$oid":"5b9a18ae367d5c0f40d22fea"},"title":"自题望云图","dynasty":"清代","writer":"吴绍诗","content":"六十春光弹指过，百年心事半蹉跎。白云亭畔巢痕旧，天水楼边鸿印多。\n\n回首惊涛成幻影，仰天旭日曝寒柯。临崖暂倚华峰石，叆叇遥连北海波。\n\n","type":[]}
{"_id":{"$oid":"5b9a18ae367d5c0f40d22feb"},"title":"奉荅白岩诸公见怀联句","dynasty":"明代","writer":"边贡","content":"瞑鸟催归出寺门，长安风色已黄昏。林塘只隔水西渡，溪径故妨花外尊。\n\n星列𤨏垣占聚榻，月斜银浦怯回辕。清宵咫尺怀人地，海北天南未可论。\n\n","type":[]}
{"_id":{"$oid":"5b9a18ae367d5c0f40d22fec"},"title":"题画","dynasty":"明代","writer":"王绂","content":"繁露陨黄叶，西风起白蘋。一声新雁过，惊却未归人。\n\n","type":[]}
{"_id":{"$oid":"5b9a18ae367d5c0f40d22fed"},"title":"自净土寺步至功臣寺","dynasty":"宋代","writer":"苏轼","content":"落日岸葛巾，晚风吹羽扇。松间野步稳，竹外飞桥转。\n\n神功凿横岭，岩石得巨片。直渡千人沟，下有微流泫。\n\n冈峦蔚回合，金碧烂明绚。缅怀异姓王，负担此乡县。\n\n长逢胯下辱，屡乞桑间饭。谁谓山石顽，识此希世彦。\n\n凛然英气逼，屹起犹耸战。他年万骑归，父老恣欢宴。\n\n锦绣被原野，金珠散贫贱。窦融既入朝，吴芮空记面。\n\n荣华坐销歇，阅世如邮传。惟有长明灯，依然照深殿。\n\n","type":[]}
{"_id":{"$oid":"5b9a18ae367d5c0f40d22fee"},"title":"澶州行","dynasty":"明代","writer":"刘炳","content":"澶州城头河水浑，南城北城如虎蹲。当年敌人犯畿甸，烽火照夜惊边尘。\n\n庙堂大臣惟肉食，幸南幸蜀俱身利。臣琼历练老知兵，臣准忠肝陈谠议。\n\n九关半夜一鸡鸣，大驾南征诏书出。虎臣武将争骏奔，龙旋豹尾如星屯。\n\n六军野宿犯霜雪，万乘路次昭风云。金节翠支先六辔，黄盖城头压妖彗。\n\n天戈晓渡国威张，神箭星驰敌将殪。重瞳一顾转乾坤，万岁山呼震天地。\n\n敌人气慑不敢当，稽首俯伏称诚惶。三边清宁海波霁，四野桑麦纷牛羊。\n\n至今惟有莱公庙，箫鼓年年歌岁康。\n\n","type":[]}
{"_id":{"$oid":"5b9a18ae367d5c0f40d22fef"},"title":"题倪云林为薛鹤斋画竹","dynasty":"明代","writer":"虞堪","content":"云林写竹如琅玕，我昔爱之尝相看。凤凰去矣秋影独，白鹤归来辽海寒。\n\n","type":[]}
{"_id":{"$oid":"5b9a18ae367d5c0f40d22ff0"},"title":"舟中纳凉","dynasty":"清代","writer":"胤禛","content":"开遍芙渠水为香，疏槐鸦影乱昏黄。停舟待月寻佳句，卷幔吟风纳晚凉。\n\n渔笛数声飘远岸，茶烟一缕扬修篁。畅舒心志逢清夏，寂寂花阴漏正长。\n\n","type":[]}
{"_id":{"$oid":"5b9a18ae367d5c0f40d22ff1"},"title":"【中吕】普天乐_酒谪仙强，","dynasty":"元代","writer":"滕斌","content":"酒\n\n谪仙强，刘伶缪。笑豪来鲸吸，有甚风流？聊复尔，无何有。酝酿潮红春风透，兴来时付与觥筹。频频到口，轻轻咂啖，少过咽喉。\n\n色\n\n百年身，千年债。叹愚夫痴绝，云雨阳台。人易老，心犹在。独倚阑干春风外，算人间少甚花开。春光过也，风僝雨僽，一叶秋来。\n\n财\n\n一瓢贫，千种富，是天生分定，何必枉图？锦步障，黄金坞。狗苟蝇营贪不足，为妻儿口体区区。君家饱暖，他人冻馁，于汝安乎？\n\n气\n\n少年时，风云志。记篇诗杯酒，颠倒群儿。吾善养，今方是。唾面来时休教拭，看英雄自古如痴。前程万里，饶人一步，却是便宜。\n\n柳丝柔，莎茵细。数枝红杏，闹出墙围。院宇深，秋千系。好雨初晴东郊媚，看儿孙月下扶犁。黄尘意外，青山眼里，归去来兮。\n\n昼偏长，人贪睡。新蝉高树，乳燕低飞。荷荡中，湖光内。款棹兰舟闲游戏，任无情日月东西。钓头锦鲤，杯中美酝，归去来兮。\n\n翠荷残，苍梧坠。千山应瘦，万木皆稀。蜗角名，蝇头利。输与渊明陶陶醉，尽黄菊围绕东篱。良田数顷，黄牛二只，归去来兮。\n\n朔风寒，彤去密。雪花飞处，落尽江梅。快意杯，蒙头被。一枕无何安然睡，叹邙山坏墓折碑。狐狼满眼，英雄袖手，归去来兮。\n\n日迟迟，江山丽。秋千影里，手握肩依。闹管弦，纷罗绮。我爱青山共流水，游一和困在苔矶。落花啼鸟，一般春意，归去来兮。\n\n晚天凉，薰风细。浮云黯淡，远水茫微。江水清，遥山碧。喜驾孤舟潇湘内，伴纶竿箬笠蓑衣。垂杨树底，芦花影里，归去来兮。\n\n淡烟迷，遥山翠。秋天雁唳，夜月猿啼。小径幽，茅檐僻。秋色南山独相对，傲西风菊绽东篱。疏林鸟栖，残霞散绮，归去来兮。\n\n暮霞收，彤云密。朔风凛冽，瑞雪纷飞。酒力微，茶烟湿。暖炕明窗绵绸被，尽前村开彻江梅。日高未起，黑甜睡足，归去来兮。\n\n叹光阴，如流水。区区终日，枉用心机。辞是非，绝名利。笔砚诗书为活计，乐虀盐稚子山妻。茅舍数间，田园二顷，归去来兮。\n\n仗权豪，施威势。倚强压弱，乱作胡为。我劝你，休窒闲。此等痴愚儿曹辈，利名场多少便宜。寻饥得饥，凭实得实，归去来兮。\n\n生乐涯，抛活计。麻绦草履，淡饭黄虀。遇酒歌，逢场戏。落落魄魄无萦系，那里管闲是闲非。游山玩水，埋名隐迹，归去来兮。\n\n","type":[]}
{"_id":{"$oid":"5b9a18af367d5c0f40d22ff2"},"title":"点绛唇三月晦日于常熟虞山赋此送春","dynasty":"当代","writer":"张力夫","content":"石上淙淙，晚来泉壑飞花少。碧峰盘绕，松竹知归鸟。\n\n闲话维摩，闲对茶烟袅。春悄悄，梦痕鸿爪，一并消磨了。\n\n","type":[]}
{"_id":{"$oid":"5b9a18af367d5c0f40d22ff3"},"title":"春尽有感","dynasty":"明代","writer":"卢儒","content":"浮云去住水西东，一度韶华又复空。\n多少春风归嫩柳，更无颜色向残红。","type":[]}
{"_id":{"$oid":"5b9a18af367d5c0f40d22ff4"},"title":"迈陂塘/摸鱼儿·水车","dynasty":"清代","writer":"姚燮","content":"遇黄姑、微微社雨，霉时偏遇龙蛰。拘泥驾板分帘苇，费尽愁农周折。\n\n愁水竭。且愁绿成黄，辗转关心切。钩辀格磔。共笕竹横莎，戽绳挂柳，忙过稻花节。\n\n平畴错，谁画瓜南豆北。参差斜照明笠。却怜缫妇绹儿苦，支倦相偕助力。\n\n归犊叱。待晚饷粗完，未便贪凉息。一棚旱月，听缓约烟蝉，稳搀风蟪，疏唱更迢接。\n\n","type":[]}
{"_id":{"$oid":"5b9a18af367d5c0f40d22ff5"},"title":"题山居图卷","dynasty":"宋代","writer":"钱选","content":"山居惟爱静，白日掩柴门。\n寡合人多忌，无求道自尊。\n鷃鹏俱有意，兰艾不同根。\n安得蒙庄叟，相逢与细论。","type":[]}
{"_id":{"$oid":"5b9a18af367d5c0f40d22ff6"},"title":"晓晴 其一","dynasty":"宋代","writer":"白玉蟾","content":"昨夜天成雨，今朝水满池。睡酣浑不觉，想见竹声奇。\n\n","type":[]}
{"_id":{"$oid":"5b9a18af367d5c0f40d22ff7"},"title":"宫词","dynasty":"明代","writer":"朱权","content":"旋研花露试新妆，惹得游蜂上下狂。\n羞把香纨扑蝴蝶，对人佯整薄罗裳。","type":[]}
{"_id":{"$oid":"5b9a18b0367d5c0f40d22ff8"},"title":"过建封寺下连鱼滩二首 其一","dynasty":"宋代","writer":"杨万里","content":"江收众水赴单槽，石壁当流斗雪涛。将取危舟飞过去，黄头郎只两三篙。\n\n","type":[]}
{"_id":{"$oid":"5b9a18b0367d5c0f40d22ff9"},"title":"喜蒲汀少宰卜邻","dynasty":"明代","writer":"边贡","content":"紫宸西畔白门东，鸡犬相闻巷陌同。家远正须君作侣，病多无奈我成翁。\n\n池光向月虚含冻，柳意归春弱袅风。珍重雪泥鸿爪迹，翻飞回首五云中。\n\n","type":[]}
{"_id":{"$oid":"5b9a18b0367d5c0f40d22ffa"},"title":"题杨补之梅花三叠图即用其韵 其一","dynasty":"清代","writer":"弘历","content":"一叠忆我三友轩，盆梅清供冬前早。修枝借得吴质能，剪綵宁逊隋宫巧。\n\n古香𧤏𧤏生面證，新月溶溶夜珠照。情知指日到江南，递来春信先觉好。\n\n旡咎此枝写其神，拂拂香风扑清晓。太璞上人何许人，相投自是诗禅老。\n\n隐名今乃盛传名，毕钵岩前刹竿倒。\n\n","type":[]}
{"_id":{"$oid":"5b9a18b0367d5c0f40d22ffb"},"title":"闻孔氏女至","dynasty":"明代","writer":"李东阳","content":"南风吹送北河舟，有女东来慰白头。\n病里心情无那老，别来风景又经秋。\n鹊声报日书先到，雨脚干时泪始收。\n预想离程还在眼，难将一笑解千忧。","type":[]}
{"_id":{"$oid":"5b9a18b1367d5c0f40d22ffc"},"title":"雪夜访戴图","dynasty":"元代","writer":"欧阳玄","content":"雪夜操舟童仆劳，偶然归去便称豪。若为返棹成佳趣，转忆当时不出高。\n\n","type":[]}
{"_id":{"$oid":"5b9a18b1367d5c0f40d22ffd"},"title":"知州厅杏花昨日烂漫录事院今日零落唯副使公署未开戏题二韵","dynasty":"宋代","writer":"王禹称","content":"知州宅畔繁如雪，录事厅前落似梅。副使官闲花亦冷，至今未有一枝开。\n\n","type":[]}
{"_id":{"$oid":"5b9a18b1367d5c0f40d22ffe"},"title":"玉井亭观莲","dynasty":"宋代","writer":"姚勉","content":"几队红妆拥盖青，凌波仙子立娉婷。\n晚凉孤坐香风里，如在西湖四望亭。","type":[]}
{"_id":{"$oid":"5b9a18b1367d5c0f40d22fff"},"title":"檐马","dynasty":"宋代","writer":"缪鉴","content":"铮铮金铁夜交锋，酷敌秋声杀气雄。战退晓天尘不动，依然横槊待西风。\n\n","type":[]}
{"_id":{"$oid":"5b9a18b1367d5c0f40d23000"},"title":"登金台","dynasty":"明代","writer":"胡俨","content":"登高丘兮骋望，耿余怀兮太息。昔人兮眇绵，嘅千古兮一日。\n\n彼七雄兮虎斗。肆游谈兮辐凑。捭阖兮纵横，嗟仁义兮莫救。\n\n列馆兮筑宫。有来兮充充。诒谋兮未远，哀望诸兮不终。\n\n苟士修兮信美。岂千金兮能致。戋戋兮贲丘，何衒玉兮求贳。\n\n曦亭亭兮野苍。风萧萧兮落木黄。鸟群飞兮争栖，鸿冥冥兮高翔。\n\n","type":[]}
{"_id":{"$oid":"5b9a18b1367d5c0f40d23001"},"title":"史供奉群鹤","dynasty":"宋代","writer":"梅尧臣","content":"出珥银貂侍太清，回看双鹤舞中庭。\n翩翩曾是仙人骥，两两尚仪君子形。\n静夜欲还缑岭月，终朝思啑太湖萍。\n莫将树上鸡相并，会待归飞向杳冥。","type":[]}
{"_id":{"$oid":"5b9a18b1367d5c0f40d23002"},"title":"过故翰林李慨之天心水面亭遗址","dynasty":"明代","writer":"汪广洋","content":"供奉归来已浪游，大明湖上贮清秋。十千美酒倾山雨，半百閒身对海鸥。\n\n水面风生杨柳岸，天心月过藕花洲。自从烂醉吹箫去，谁解临亭汎夕流。\n\n","type":[]}
{"_id":{"$oid":"5b9a18b1367d5c0f40d23003"},"title":"夜坐","dynasty":"宋代","writer":"汪若楫","content":"炉煨榾柮烟容冷，酒泻茅柴春色轻。\n夜坐不眠人悄悄，每梢随月绕窗行。","type":[]}
{"_id":{"$oid":"5b9a18b1367d5c0f40d23004"},"title":"一萼红　牡丹、水仙、君子兰、百合、康乃馨杂咏，用柳蓍卿韵","dynasty":"当代","writer":"刘斯翰","content":"晓成阴。更潺潺冻雨，年色正骎骎。高厦云簇，连街花绚，春意先动江浔。\n\n分素手、丛芳绣束，弄娇娆、偏惹护花心。百合水仙，乃馨君子，众美初临。\n\n玉盏薄摇香露，倚猩红细靥，默默情深。媚眼惺忪，洛姬湘女，一笑对舞开襟。\n\n几曾想、大唐妃子，矜国色、素面亚瑶簪？但止清芬在室，全胜兼金。\n\n","type":[]}
{"_id":{"$oid":"5b9a18b1367d5c0f40d23005"},"title":"匏瓜道人，为徐子贞赋","dynasty":"元代","writer":"张昱","content":"吾岂匏瓜系此生，道人玩世以为名。百年雨露司荣悴，一日江湖见老成。\n\n濩落情怀庄子瓠，浮沉踪迹楚王萍。壶公借与龙为杖，抛著青鞋到处行。\n\n","type":[]}
{"_id":{"$oid":"5b9a18b2367d5c0f40d23006"},"title":"游光孝寺","dynasty":"清代","writer":"全祖望","content":"仲翔负直节，垂老乃投荒。饥啖荔支实，渴饮诃子汤。\n\n未知粤后进，阿谁为登堂。至今寓寮畔，书带尚成行。\n\n我亦肮脏人，南来漫鼓箧。浮屠不知儒，但礼六祖塔。\n\n","type":[]}
{"_id":{"$oid":"5b9a18b2367d5c0f40d23007"},"title":"晚望","dynasty":"宋代","writer":"杨万里","content":"天随楸枰作稻畦，啼乌振鹭当枯棋。不论胜负端何似，黑子终多白子稀。","type":[]}
{"_id":{"$oid":"5b9a18b2367d5c0f40d23008"},"title":"为简敬画梅率题二绝 其一","dynasty":"清代","writer":"曹家达","content":"光明何处著纤埃，湖树湖烟落酒杯。好和晋陵游望咏，柳边风信渡江来。\n\n","type":[]}
{"_id":{"$oid":"5b9a18b2367d5c0f40d23009"},"title":"和颜长官百咏·客路","dynasty":"宋代","writer":"朱继芳","content":"屈指秋风与雁期，阳关西去到何时。\n侧身一望肠堪断，天似穹庐碧四垂。","type":[]}
{"_id":{"$oid":"5b9a18b2367d5c0f40d2300a"},"title":"岁晚四首 其一","dynasty":"宋代","writer":"李彭","content":"天长候雁作行远，沙晚浴凫相对眠。松醪朝醉复暮醉，江月下弦仍上弦。\n\n","type":[]}
{"_id":{"$oid":"5b9a18b2367d5c0f40d2300b"},"title":"徐珍伯招游惠州西湖得西字","dynasty":"明代","writer":"徐勃","content":"十里湖山碧树齐，遥闻钟磬出招提。\n万家暮霭鹅城北，一抹残阳鹫岭西。\n菱叶风浮浅水，蓼花吹浪过长堤。\n苏公此地曾游咏，自愧诗成不敢题。","type":[]}
{"_id":{"$oid":"5b9a18b2367d5c0f40d2300c"},"title":"韵和胡心斋先生陪“游沧浪亭赋记”二首 其二","dynasty":"近代","writer":"杨民仁","content":"黄花山石两玲珑，石转花香一路东。留得墙碑名士笔，拨开茅塞拓心胸。\n\n","type":[]}
{"_id":{"$oid":"5b9a18b2367d5c0f40d2300d"},"title":"送上竺隐箕山法师","dynasty":"明代","writer":"胡奎","content":"五天竺国前朝寺，八十三年出世僧。月下眼能看细字，云中手不拄枯藤。\n\n天厨甘露朝朝饭，丈室生花夜夜镫。鹿苑證成无上觉，牛车说破最初乘。\n\n春深又送花间鸟，湖水都消雪后冰。明日远山遥在望，上方台殿翠层层。\n\n","type":[]}
{"_id":{"$oid":"5b9a18b3367d5c0f40d2300e"},"title":"送王宇斋还安福四首 其二","dynasty":"明代","writer":"王渐逵","content":"士有旷世而相感，况复三接羊城间。峰头载酒不得对，江水江花生怅颜。\n\n","type":[]}
{"_id":{"$oid":"5b9a18b3367d5c0f40d2300f"},"title":"喜晴","dynasty":"清代","writer":"弘历","content":"膏泽既沾渥，望晴人所同。况值西成候，尤需阊阖风。\n\n树杪习习来，天宇徐徐空。絮云忽尽敛，暅阳悬当中。\n\n郁陶千虑涤，晶光万里融。乃知雨旸时，统维大造功。\n\n我非蚩蚩氓，敢云憾彼穹。过望或有诸，卒岁心焉穷。\n\n","type":[]}
{"_id":{"$oid":"5b9a18b4367d5c0f40d23010"},"title":"送顾观察之蓟中二首 其二","dynasty":"明代","writer":"胡应麟","content":"铜柱威名播粤都，楼船勋业遍江湖。行边首定周王策，出塞新分汉使符。\n\n倚剑苍龙鸣涿鹿，扬鞭白马照飞狐。从知幕下多词客，彩笔班生定有无。\n\n","type":[]}
{"_id":{"$oid":"5b9a18b4367d5c0f40d23011"},"title":"淳熙乙未登科是夏再中教官得绍兴府教授秋末还家待阙时杨枢密为帅送程先生赴省八绝句 其三","dynasty":"宋代","writer":"项安世","content":"向来多士首何方，此学巍然道有光。付与能言子程子，莫教章蔡更专场。\n\n","type":[]}
{"_id":{"$oid":"5b9a18b4367d5c0f40d23012"},"title":"望江南六十四阕 其三十七","dynasty":"清代","writer":"高燮","content":"山庐好，无物不忘机。洗砚招鱼吞墨饱，曝书遇蠹食仙肥。\n\n他日或能飞。\n\n","type":[]}
{"_id":{"$oid":"5b9a18b4367d5c0f40d23013"},"title":"次易实甫观察即席韵","dynasty":"清代","writer":"丘逢甲","content":"丝竹当筵酒复醇，兹游未负岭南春。落花风雨逢今日，香草沅湘见美人。\n\n门第乌衣笑王谢，文章蝉噪薄梁陈。平生雅忆横江楫，愧向江东作寄民。\n\n","type":[]}
{"_id":{"$oid":"5b9a18b4367d5c0f40d23014"},"title":"到梅山次韵弟茝","dynasty":"宋代","writer":"陈著","content":"相对两衰翁，此心无复童。\n幸叨无事坐，贫欠有钱通。\n菜粥琴书画，梅花雪月风。\n黄尘在门外，劳隐是英雄。","type":[]}
{"_id":{"$oid":"5b9a18b4367d5c0f40d23015"},"title":"贤者之孝二百四十首 其一七八 袁君正","dynasty":"宋代","writer":"林同","content":"家人劝我睡，共说不眠难。官既未得差，眠时自不安。\n\n","type":[]}
{"_id":{"$oid":"5b9a18b4367d5c0f40d23016"},"title":"幽斋清兴二首 其二","dynasty":"元代","writer":"叶颙","content":"岚光浮户牖，竹色上栏干。吹笛惊秋老，弹琴生夜寒。\n\n唤猿来月下，放鹤出云端。长负江湖兴，西风一钓竿。\n\n","type":[]}
{"_id":{"$oid":"5b9a18b4367d5c0f40d23017"},"title":"予顷从穰下移涖河阳洎出中书复领分陕惟兹二","dynasty":"宋代","writer":"寇准","content":"岸阔樯稀浪渺茫，独凭危槛思何长。\n萧萧远树疏林外，一半秋山带夕阳。","type":[]}
{"_id":{"$oid":"5b9a18b4367d5c0f40d23018"},"title":"浩歌行十章 其八","dynasty":"清代","writer":"姚燮","content":"海天六月秋风早，倒影空城水云皂。城根江色接荒苇，城上斜阳照黄草。\n\n流鸿盘阵向平陌，乱点纷随落叶扫。觅食不得声嘷嘷，夕树霜重栖无巢。\n\n雁门万里西北高，健儿臂矢腰悬刀。\n\n","type":[]}
{"_id":{"$oid":"5b9a18b4367d5c0f40d23019"},"title":"建昌渡暝吟","dynasty":"唐代","writer":"韦庄","content":"月照临官渡，乡情独浩然。鸟栖彭蠡树，月上建昌船。 \n 市散渔翁醉，楼深贾客眠。隔江何处笛，吹断绿杨烟。","type":[]}
{"_id":{"$oid":"5b9a18b5367d5c0f40d2301a"},"title":"偈颂一百零二首 其二十八","dynasty":"宋代","writer":"释绍昙","content":"鈯斧埋藏岁月深，岩居日与白云邻。业风无奈重飘鼓，又作担柴卖筊人。\n\n","type":[]}
{"_id":{"$oid":"5b9a18b5367d5c0f40d2301b"},"title":"游钟山诗应西阳王教","dynasty":"南北朝","writer":"沈约","content":"发地多奇岭。\n干云非一状。\n合沓共隐天。\n参差互相望。\n郁律构丹巘。\n崚嶒起青嶂。\n势随九疑高。\n气与三山壮。","type":[]}
{"_id":{"$oid":"5b9a18b5367d5c0f40d2301c"},"title":"琅琊溪","dynasty":"宋代","writer":"满执中","content":"岩下桃花红，溪流碧如玉。逋翁隔云歌，不是人间曲。\n\n","type":[]}
{"_id":{"$oid":"5b9a18b5367d5c0f40d2301d"},"title":"和李蓝溪梅花韵","dynasty":"宋代","writer":"黄庚","content":"南枝开遍北枝开，祗恐飞香落砌苔。\n踏雪诗人应癖好，杖藜日日为诗来。","type":[]}
{"_id":{"$oid":"5b9a18b5367d5c0f40d2301e"},"title":"寿太师 其二","dynasty":"宋代","writer":"吴顺之","content":"南北通和自古无，如今万里混车书。传闻每遣皇华使，外国人争问起居。\n\n","type":[]}
{"_id":{"$oid":"5b9a18b5367d5c0f40d2301f"},"title":"关陇平 其五","dynasty":"清代","writer":"叶方霭","content":"海涉河泾，言腾灞浐。秦山矗突，嵚崎陇坂。逾邠越凉，飞旓扬旆。\n\n扶舆猗靡，云罕綷䌨。雍部阻长，敢惮痡瘏。式遏寇虐，以宁尔室家。\n\n","type":[]}
{"_id":{"$oid":"5b9a18b5367d5c0f40d23020"},"title":"陪道先兄游麻源辄赋二小诗 其一","dynasty":"宋代","writer":"吕南公","content":"借得篮舆便出城，山光门外望西行。昨宵偶雨路尘少，今日好风林霭轻。\n\n有竹人家庭院秀，避驺樵客面颜生。溪田桥北驼鞍岭，犹记当年志未平。\n\n","type":[]}
{"_id":{"$oid":"5b9a18b5367d5c0f40d23021"},"title":"金陵怀古","dynasty":"宋代","writer":"释保暹","content":"石城秋月满，烟水冷萧萧。\n战气悲千古，歌声散六朝。\n萤飞宫草暗，霜白井桐凋。\n竟日秦淮上，思贤莫可招。","type":[]}
{"_id":{"$oid":"5b9a18b5367d5c0f40d23022"},"title":"题王声甫松坡樵苦唱后","dynasty":"宋代","writer":"文天祥","content":"倚柯睨苍髯，短簑挟风雨。\n谈道谁我知，对弈者其侣。\n狂吟发悲调，谷鸣相律吕。\n扊扅岂不怨，宁售大夫股。\n长镵斸仙苓，获薪为吾煮。","type":[]}
{"_id":{"$oid":"5b9a18b6367d5c0f40d23023"},"title":"元宵菊","dynasty":"清代","writer":"张应渭","content":"百卉争妍岁已新，秋容点缀最宜人。飧英绛县颜如赭，载酒柴桑日正新。\n\n好与炎时同炙手，故将冷艳压寒津。灯宵无限衔杯兴，篱畔黄花也醉春。\n\n","type":[]}
{"_id":{"$oid":"5b9a18b7367d5c0f40d23024"},"title":"湖上晚归","dynasty":"清代","writer":"钱龙惕","content":"肠断湖山列画屏，断桥残日半湖明。逋仙祠畔销残暑，鄂国坟边恨晚程。\n\n娅姹佳人红芰湿，风标公子白鸥轻。篮舆渐逐高峰远，惆怅银钩月乍生。\n\n","type":[]}
{"_id":{"$oid":"5b9a18b7367d5c0f40d23025"},"title":"游赤松观","dynasty":"宋代","writer":"范浚","content":"灵祠丹井馀真迹，祠下老松森百尺。仙子骑鲸去不归，痴人犹问山中石。\n\n","type":[]}
{"_id":{"$oid":"5b9a18b7367d5c0f40d23026"},"title":"竹色","dynasty":"明代","writer":"屈大均","content":"竹色楼前满，松声屋后多。风吹山影去，云拂水痕过。\n\n秋使神明爽，春将笑语和。醇醪君不饮，当奈好莺何。\n\n","type":[]}
{"_id":{"$oid":"5b9a18b7367d5c0f40d23027"},"title":"临江仙","dynasty":"当代","writer":"谷海鹰","content":"柳絮黏春飏绮梦，撩红半圃蔷薇。斜阳心事彩云知。\n\n归禽啼落蕊，新翠浴金辉。\n\n忙处情閒閒处闷，小窗探出柔荑。轻绒堕手又扇飞。\n\n无端成聚散，久伫一低眉。\n\n","type":[]}
{"_id":{"$oid":"5b9a18b7367d5c0f40d23028"},"title":"罗汉阁煎茶应供","dynasty":"宋代","writer":"葛闳","content":"山泉飞出白云寒，来献灵芽秉烛看。\n俄頃有花过数百，三瓯如吸玉腴乾。","type":[]}
{"_id":{"$oid":"5b9a18b7367d5c0f40d23029"},"title":"宿巩华城王将军宅","dynasty":"明代","writer":"区大相","content":"将军躩跞翁，壮岁事从戎。枥敝闲嘶骑，尘韬久挂弓。\n\n笳声来远塞，树影过离宫。只为时平久，农谈终夕同。\n\n","type":[]}
{"_id":{"$oid":"5b9a18b7367d5c0f40d2302a"},"title":"白云歌寄陆中丞使君长源","dynasty":"唐代","writer":"皎然","content":"一见西山云，使人情意远。凭高发咏何超遥， \n 道妙如君有舒卷。萦空叠景多丽容，众峰峰上自为峰。 \n 洁白不由阴雨积，高明肯共杂烟重。万物有形皆有著， \n 白云有形无系缚。黄金被烁玉亦瑕，一片飘然污不著。 \n 或逢天上或人间，人自营营云自闲。忽尔飞来暂为侣， \n 忽然飞去莫能攀。逸民对云效高致，禅子逢云增道意。 \n 白云遇物无偏颇，自是人心见同异。阊阖天门宜曙看， \n 为缨作盖拥千官。从龙合沓临清暑，就日逶迤绕露寒。 \n 谁怜西山云，亭亭处幽绝。坐石长看非我羁， \n 手中欲揽待君说。贞白先生那得知，只向空山自怡悦。","type":[]}
{"_id":{"$oid":"5b9a18b7367d5c0f40d2302b"},"title":"欲明","dynasty":"唐代","writer":"韩偓","content":"欲明篱被风吹倒，过午门因客到开。忍苦可能遭鬼笑， \n 息机应免致鸥猜。岳僧互乞新诗去，酒保频征旧债来。 \n 唯有狂吟与沈饮，时时犹自触灵台。","type":[]}
{"_id":{"$oid":"5b9a18b7367d5c0f40d2302c"},"title":"吕清夷过宿东山寓楼拈韵得秋字","dynasty":"近代","writer":"李洸","content":"在树群鸦聒未休，片云梳洗日西流。重来城郭非邪是，照梦江潮忧不秋。\n\n一雨谢安犹系望，九天屈子竟离忧。开门纵有孤行想，忍见斯人独倚楼。\n\n","type":[]}
{"_id":{"$oid":"5b9a18b7367d5c0f40d2302d"},"title":"江上","dynasty":"宋代","writer":"赵崇鉘","content":"清露初生红蓼秋，爽风先到木兰舟。\n钓丝不捲波痕稳，梦入芦花数白鸥。","type":[]}
{"_id":{"$oid":"5b9a18b8367d5c0f40d2302e"},"title":"骊山感事","dynasty":"宋代","writer":"张咏","content":"古来仁圣最忧多，合倚承平纵逸么。\n行幸未停歌未阕，羯胡兵已渡黄河。","type":[]}
{"_id":{"$oid":"5b9a18b8367d5c0f40d2302f"},"title":"东廓先生贻连山书屋落成诗次韵奉赠","dynasty":"明代","writer":"罗洪先","content":"忆从石屋访行窝，几共云关掩薜萝。一见自惭违道远，无言更觉饮人和。\n\n六经同异多新语，万物逍遥有浩歌。窃比舞雩吾所志，年年将奈暮春何。\n\n","type":[]}
{"_id":{"$oid":"5b9a18b8367d5c0f40d23030"},"title":"四月三日与家小人酌转官球花因花八句略为花","dynasty":"宋代","writer":"陈著","content":"红芳销歇后，天质最分明。\n剪衬青云薄，团成白雪轻。\n官途荣进取，时样妄推评。\n本色相看处，幽窗不世情。","type":[]}
{"_id":{"$oid":"5b9a18b8367d5c0f40d23031"},"title":"自赣上南安川路甚曲未至南康县已有三十六湾舟人称为湘江湾云 其三","dynasty":"明代","writer":"屈大均","content":"曲似湘江色不如，湘江空翠映芙蕖。衡山九面皆临镜，清绝尤宜烟雨馀。\n\n","type":[]}
{"_id":{"$oid":"5b9a18b8367d5c0f40d23032"},"title":"赠赵签","dynasty":"宋代","writer":"张孝祥","content":"赵侯富贵种，自有岩壑姿。同姓古所敦，早晚踏天墀。\n\n","type":[]}
{"_id":{"$oid":"5b9a18b8367d5c0f40d23033"},"title":"赠城南观音院庵主广师","dynasty":"宋代","writer":"文同","content":"簿领日婴薄，纷然汩幽襟。\n驾言出城南，聊欲清此心。\n平冈见净刹，石通郁以深。\n中有苦空人，峭健奇骨森。\n十年一庵下，形迹了莫寻。\n兀如拥败褐，口吐众妙音。\n时下寂照堂，声绝响亦沈。\n默矣盖自得，其谁知少林。","type":[]}
{"_id":{"$oid":"5b9a18b8367d5c0f40d23034"},"title":"远将归","dynasty":"宋代","writer":"胡仲弓","content":"不勘图经认地名，亦知此去近桐城。\n行人未至心先至，羞胜离家第一程。","type":[]}
{"_id":{"$oid":"5b9a18b8367d5c0f40d23035"},"title":"咏剑限巢郊胶坳抛韵","dynasty":"清代","writer":"许传霈","content":"本同冠佩宝书巢，利试昆吾莫易抛。一剑勋名留汉楚，三贤宠赐重庠胶。\n\n干将神物藏山谷，河曲金人出水坳。何日销为农父器，田功有事向东郊。\n\n","type":[]}
{"_id":{"$oid":"5b9a18b8367d5c0f40d23036"},"title":"三多谣 其一","dynasty":"清代","writer":"弘历","content":"天下多富者，宜莫过为君。夕惕复朝乾，畏天而畏民。\n\n讵惟多事忧，其忧难悉陈。恣欲满而溢，斯乃致祸根。\n\n人言予无乐，吾谓良苦辛。\n\n","type":[]}
{"_id":{"$oid":"5b9a18b9367d5c0f40d23037"},"title":"渔家傲 次韵答李蒲汀四阕 其二","dynasty":"明代","writer":"夏言","content":"宝泽楼前日初雾。鹤鸣惊起高斋睡。酌酒听歌金缕细。\n\n醒还醉。无人解得山翁意。\n\n闲弄渔舟烟水际。茅亭小结依岩桧。竹影月明金琐碎。\n\n清梦寐。诗成语带烟霞丽。\n\n","type":[]}
{"_id":{"$oid":"5b9a18ba367d5c0f40d23038"},"title":"望江南 同嫂氏过绿雪山房感赋二首 其一","dynasty":"清代","writer":"高縏","content":"山房里，往事足追寻。晓阁校书同问字，午窗斗茗罢拈针。\n\n一局向花阴。\n\n","type":[]}
{"_id":{"$oid":"5b9a18ba367d5c0f40d23039"},"title":"史应之赞","dynasty":"宋代","writer":"黄庭坚","content":"眉山史应之，爱酒而滑稽。\n对鄙不肖，醉眼一笑。\n司马德操，万事但好。\n东方戏嘲，惊动汉朝。\n穷则德操，达则方朔。\n天地一壼，不胶者卓。\n应之老矣，似愚不愚。\n江安食不足，江阳酒有余。","type":[]}
{"_id":{"$oid":"5b9a18ba367d5c0f40d2303a"},"title":"次韵谢人惠诗","dynasty":"宋代","writer":"晁说之","content":"东郊久不开，春风宜断绝。\n梅信岂得芳，何处香芬烈。\n徒令湖海士，借论古人杰。\n奈我贫病何，萧寺多积雪。\n终天不出门，图史欣罗列。\n欲上皇帝书，庙堂谁稷契。\n游鱼清且直，飞鹭远更洁。\n顾彼四轮车，御侮难结辙。\n一朝叩旅舍，问我来何说。\n再拜谢之子，我正如自拙。","type":[]}
{"_id":{"$oid":"5b9a18ba367d5c0f40d2303b"},"title":"七月六日夜对月口占甲申","dynasty":"近代","writer":"常燕生","content":"雨过天晴世界凉，冰盘净洗出光芒。何须更待中秋月，从古嫦娥爱夏妆。\n\n","type":[]}
{"_id":{"$oid":"5b9a18ba367d5c0f40d2303c"},"title":"宿山中寺","dynasty":"唐代","writer":"李中","content":"寄宿深山寺，惟逢老病僧。风吹几世树，云暗暮秋灯。 \n 瞑目忘尘虑，谈空入上乘。明晨返名路，何计恋南能。","type":[]}
{"_id":{"$oid":"5b9a18ba367d5c0f40d2303d"},"title":"闺怨一百二十首 其六十五","dynasty":"明代","writer":"孙蕡","content":"画笼鹦鹉日啁啾，自与离人替说愁。戏掷枇杷打金羽，儿夫去后忆奴否。\n\n","type":[]}
{"_id":{"$oid":"5b9a18ba367d5c0f40d2303e"},"title":"西苑宫词二十四首有序 其八","dynasty":"明代","writer":"张元凯","content":"夕烽千里照甘泉，一纸降魔敕已传。急遣六丁乘羽驾，火轮金甲净幽燕。\n\n","type":[]}
{"_id":{"$oid":"5b9a18ba367d5c0f40d2303f"},"title":"郊行感事","dynasty":"清代","writer":"王又旦","content":"酒入愁肠恰半升，东郊林下杖枯藤。心随夜半移枝鹊，身似门前饭粥僧。\n\n绿树饱酣山径雨，东风初泮大河冰。独怜亭尉今皆醉，不敢寻春过灞陵。\n\n","type":[]}
{"_id":{"$oid":"5b9a18ba367d5c0f40d23040"},"title":"暨阳克复渡江纪事八首 其七","dynasty":"清代","writer":"陈式金","content":"顽民恃乱益鸱张，醉饱呼卢四载忙。农具尽焚人被掳，田芜屋毁叹洪荒。\n\n","type":[]}
{"_id":{"$oid":"5b9a18ba367d5c0f40d23041"},"title":"秋日次前辈新年韵","dynasty":"宋代","writer":"陆游","content":"残年垂九十，云鬓不胜繁。\n卖屦籴炊米，典衣租废园。\n山深云满屋，夜静月当门。\n邻曲时相过，扶行赖稚孙。","type":[]}
{"_id":{"$oid":"5b9a18bb367d5c0f40d23042"},"title":"醉公子•挑棋","dynasty":"明代","writer":"董以宁","content":"小姑敛衽拜。嫂嫂妆台下。乞早整莲衣，花间去赌棋。\n\n杏钗多戴个，停会来输我。若倩小哥帮。输时拔一双。\n\n","type":[]}
{"_id":{"$oid":"5b9a18bb367d5c0f40d23043"},"title":"杂诗","dynasty":"清代","writer":"姚范","content":"逾淮植南橘，北土夸所奇。经时感物化，枳枸肖拳枝。\n\n橘枳虽有异，颇来众禽栖。当春发婀娜，纷溶从风披。\n\n鸣嘒协丝簧，毛羽矜缡褷。树下一徘徊，主人颜为怡。\n\n区区草木疏，讵足分高卑。养之至合抱，慎勿召工师。\n\n苟用充梁柱，不觉酒味醨，酒醨何足惜，将令众宾嗤。\n\n何如植中庭，啾啾群鸟嬉。吾怜夏仲御，散发希黄虞。\n\n苟充螊𧑅养，何羡青紫纡。一朝入京洛，名动贾公闾。\n\n宛转飞鹢首，跌荡引鯆䱐。河水诧清激，小海徒欷歔。\n\n嗟哉面目旋，白汗竟何如。灵谈与鬼笑，奚以喻丹珠。\n\n","type":[]}
{"_id":{"$oid":"5b9a18bb367d5c0f40d23044"},"title":"村居","dynasty":"明代","writer":"薛瑄","content":"乔木荒村古，归来遂所居。人情安瓦落，机事识舟虚。\n\n岁晚霜横野，宵长月照书。心田恐芜没，不敢废耘锄。\n\n","type":[]}
{"_id":{"$oid":"5b9a18bb367d5c0f40d23045"},"title":"莲社图","dynasty":"明代","writer":"陈琏","content":"义熙人物总英贤，道契机缘岂偶然。五老峰前同结社，三生石上共谈禅。\n\n雨馀瀑布飞晴雪，日出香炉生紫烟。千载高风无觅处，空将仪像画图传。\n\n","type":[]}
{"_id":{"$oid":"5b9a18bb367d5c0f40d23046"},"title":"荆州新秋病起杂题一十五首·病起见庭石","dynasty":"唐代","writer":"齐己","content":"病起见庭石，岂知经夏眠。不能资药价，空自作苔钱。\n翠忆蓝光底，青思瀑影边。岩僧应笑我，细碎种阶前。","type":[]}
{"_id":{"$oid":"5b9a18bb367d5c0f40d23047"},"title":"西华道中","dynasty":"宋代","writer":"张耒","content":"我行陈许郊，千里平若掌。\n居民杂荆榛，耕少地多旷。\n野兔乍跳奔，惊鸢或高扬。\n乔林多疾风，寒涧有余涨。\n棘篱蔽茅屋，鸡犬入村巷。\n主人扫土榻，秣马具朝饷。\n童儿汲土井，败饭堆瓦盎。\n忽悲为生陋，自足无他望。\n嗟予走薄宦，奔走年将壮。\n长抱羁旅愁，何时税归鞅。","type":[]}
{"_id":{"$oid":"5b9a18bb367d5c0f40d23048"},"title":"湖口守风作 其六","dynasty":"明代","writer":"屈大均","content":"鹧鸪元有志，岂畏朔天寒。日是罗浮早，花惟涨海丹。\n\n将归儿女喜，未到水风难。清绝高堂月，犹从梦里看。\n\n","type":[]}
{"_id":{"$oid":"5b9a18bb367d5c0f40d23049"},"title":"立春帖子 其四 太上皇帝阁","dynasty":"宋代","writer":"周必大","content":"青阳布治周三纪，黄屋非心正九年。圣子有为今出震，天公不宰旧乘乾。\n\n","type":[]}
{"_id":{"$oid":"5b9a18bb367d5c0f40d2304a"},"title":"句容县茅山观道官东白能文章且长于诗予无以为寿集杜子美诗二十句以赠","dynasty":"明代","writer":"解缙","content":"冰壶玉衡悬清秋，神仙中人不易得。往时文采动人主，自怪一日声辉赫。\n\n忆昨逍遥供奉班，风雨不动安如山。词源倒流三峡水，时闻杂佩声珊珊。\n\n先生早赋归去来，鲸鱼跋浪沧溟开。致身福地何萧爽，石田茅屋荒苍苔。\n\n绣衣春当霄汉立，云近蓬莱常五色。池上于今有凤毛，秋水为神玉为骨。\n\n百花潭水即沧浪，星宫之君醉琼浆。西望瑶池降王母，南极老人应寿昌。\n\n","type":[]}
{"_id":{"$oid":"5b9a18bb367d5c0f40d2304b"},"title":"有僧欲礼清凉而未决来索予诗戏书四绝句 其二","dynasty":"明代","writer":"李流芳","content":"闻道边风最苦寒，风头起处欲行难。中台积雪深无路，处处封门不出看。\n\n","type":[]}
{"_id":{"$oid":"5b9a18bd367d5c0f40d2304c"},"title":"好事近","dynasty":"清代","writer":"魏元戴","content":"三泖五湖中，失却澄鲜空碧。惆怅惊涛靡定，更层冰澌结。\n\n天容惨澹俯扁舟，圆影暗孤笠。向晚叩舷歌罢，有沙鸥相识。\n\n","type":[]}
{"_id":{"$oid":"5b9a18bd367d5c0f40d2304d"},"title":"送文澜开馆清江用芝山舍弟韵席上 其二","dynasty":"明代","writer":"霍与瑕","content":"夏夜飞萤火，空山乱趁人。收拾书囊里，三更供苦辛。\n\n","type":[]}
{"_id":{"$oid":"5b9a18bd367d5c0f40d2304e"},"title":"东皋杂兴 其二","dynasty":"明代","writer":"释妙声","content":"茅斋政在溪水西，水边杨柳拂人低。溪童荡漾唱歌过，惊起月中乌夜啼。\n\n","type":[]}
{"_id":{"$oid":"5b9a18bd367d5c0f40d2304f"},"title":"和王弱翁白沙道中","dynasty":"宋代","writer":"范纯仁","content":"共驱羸马蹑寒芜，景色鲜明近洛都。出谷流泉春更绿，隔林幽鸟暮相呼。\n\n伊川旧赏疑朝梦，少室重看胜画图。从此便穷山水乐，相从应不厌崎岖。\n\n","type":[]}
{"_id":{"$oid":"5b9a18bd367d5c0f40d23050"},"title":"题广雅书院","dynasty":"清代","writer":"黄节","content":"绝业催人过壮年，再来林木亦参天。棠梨半落春将晚，祠屋长虚草漫沿。\n\n曾见讲堂屯马队，坐闻幽鸟语寒烟。闲闲且了区中事，池上黄淤已种莲。\n\n","type":[]}
{"_id":{"$oid":"5b9a18bd367d5c0f40d23051"},"title":"偈颂一百三十三首 其六十四","dynasty":"宋代","writer":"释法薰","content":"一径直，二周遮。擒虎兕，辨龙蛇。白玉无瑕却有瑕。\n\n","type":[]}
{"_id":{"$oid":"5b9a18bd367d5c0f40d23052"},"title":"少年行","dynasty":"宋代","writer":"姚宽","content":"少年白鼻騧，玉勒锦连韉。\n径就胡姬饮，熟醉当垆眠。\n剥丝入蚕茧，郎意在缠绵。","type":[]}
{"_id":{"$oid":"5b9a18bd367d5c0f40d23053"},"title":"西户","dynasty":"宋代","writer":"许及之","content":"勋业镜成斑，光阴箭能疾。明时贳此翁，不须绳系日。\n\n","type":[]}
{"_id":{"$oid":"5b9a18bd367d5c0f40d23054"},"title":"颂古一百首","dynasty":"宋代","writer":"释智愚","content":"万仞岩头拚得去，不知何处觅全尸。\n业风吹起再甦醒，却问如今是甚时。","type":[]}
{"_id":{"$oid":"5b9a18bd367d5c0f40d23055"},"title":"迎春曲","dynasty":"明代","writer":"刘炳","content":"燕梁綵飘金凤喧，翠襟小儿双髻悬。珊瑚鞭拆金锁掣，九地神牛飞上天。\n\n东郊辘轳鸣紫犊，绿芜一片玻璃縠。柳眉桃脸红菲菲，东园蝴蝶西园飞。\n\n","type":[]}
{"_id":{"$oid":"5b9a18be367d5c0f40d23056"},"title":"吴江赠顾茂伦 其一","dynasty":"明代","writer":"屈大均","content":"月出采香洲，吴娘唱柂楼。垂虹杨柳暗，莺脰白蘋秋。\n\n故国苍茫别，美人迟暮愁。夫君若萱草，一见即忘忧。\n\n","type":[]}
{"_id":{"$oid":"5b9a18be367d5c0f40d23057"},"title":"永遇乐 病中","dynasty":"清代","writer":"徐灿","content":"翠帐春寒，玉炉香细，病怀如许。永昼恹恹，黄昏悄悄，金博添愁炷。\n\n薄幸杨花，多情燕子，时向琐窗细语。怨东风、一夕无端，狼藉几番红雨。\n\n曲曲阑干，沉沉帘幕，嫩草王孙归路。短梦飞云，冷香侵佩，别有伤心处。\n\n半暖微寒，欲晴还雨，消得许多愁否。春来也、愁随春长，肯放春归去。\n\n","type":[]}
{"_id":{"$oid":"5b9a18be367d5c0f40d23058"},"title":"送詹少游之平江","dynasty":"宋代","writer":"王炎","content":"溪上相逢把盏时，回头今是一年余。\n闻君有喜驱都骑，顾我无聊守敝庐。\n信道此行骑凤背，未知何日寄鱼书。\n月明千里关山隔，莫为新情忘故居。","type":[]}
{"_id":{"$oid":"5b9a18be367d5c0f40d23059"},"title":"废屋","dynasty":"明代","writer":"何景明","content":"废屋空山里，风沙不见人。坏墙惟有径，独树更无邻。\n\n寇盗三关逼，徵求万国频。江湖暮摇落，回首一沾巾。\n\n","type":[]}
{"_id":{"$oid":"5b9a18be367d5c0f40d2305a"},"title":"六十年的变迁","dynasty":"近代","writer":"聂绀弩","content":"辛亥之前清已危，武昌十日以为期。千年古国除君主，一夜新军举义旗。\n\n半世纪来无此作，中山死后有余悲。军机误在孱儿手，痛哭元戎刘复基。\n\n","type":[]}
{"_id":{"$oid":"5b9a18be367d5c0f40d2305b"},"title":"巴夷","dynasty":"明代","writer":"潘希曾","content":"巴夷依洞险，茶漆足营生。不解通名字，粗知听使令。\n\n狼心终叵测，鸟语自相惊。未暇图王会，编诗记远行。\n\n","type":[]}
{"_id":{"$oid":"5b9a18be367d5c0f40d2305c"},"title":"送九江潘同知赴任","dynasty":"明代","writer":"倪岳","content":"水部潘翁老圣朝，却看雏凤起冲霄。一官高占人中选，二守尊居郡上僚。\n\n地接江东民最朴，水通湖口路非遥。荣亲志遂堪迎养，百斛方舟稳趁潮。\n\n","type":[]}
{"_id":{"$oid":"5b9a18be367d5c0f40d2305d"},"title":"赋得揽察草木犹未得示诸子五首 其五","dynasty":"明代","writer":"谢元汴","content":"鞭石驱山九日燀，文人何用强谈天。黄星靡聘河图出，枉矢西流金虎迁。\n\n郑客璧知龙死岁，南州鹤语尧崩年。蚪蝌化烬微言绝，星拜缥簪北斗前。\n\n","type":[]}
{"_id":{"$oid":"5b9a18be367d5c0f40d2305e"},"title":"寄越中诸友","dynasty":"明代","writer":"孙一元","content":"自别西湖上，逃名人不闻。饭甘黄独味，身在野鸥群。\n\n俗病难相恼，静居已策勋。何时还一笑，采秀入閒云。\n\n","type":[]}
{"_id":{"$oid":"5b9a18be367d5c0f40d2305f"},"title":"忆亲 其二","dynasty":"明代","writer":"石宝","content":"鹤发童颜会面难，况将歌酒奉深欢。南风已入高秋树，才得归鸿一问安。\n\n","type":[]}
{"_id":{"$oid":"5b9a18c0367d5c0f40d23060"},"title":"与孟依依约赋戒台寺牡丹时方暮春花谢殆尽先成三章以寄 其三","dynasty":"当代","writer":"李梦唐","content":"何事看花到佛前，春风有力破禅关。江郎词笔今萧瑟，尚可从君赋牡丹。\n\n","type":[]}
{"_id":{"$oid":"5b9a18c0367d5c0f40d23061"},"title":"寄蒋道林 其三","dynasty":"明代","writer":"王渐逵","content":"秋月秋风动远思，衡阳归雁暗相期。何当鼓柁湘江上，岣嵝峰头读禹碑。\n\n","type":[]}
{"_id":{"$oid":"5b9a18c0367d5c0f40d23062"},"title":"靠袋睡赞","dynasty":"宋代","writer":"释绍昙","content":"自与尘劳交辊，肚里千机万变。\n虽然靠布被头，疑你睡得未稳。","type":[]}
{"_id":{"$oid":"5b9a18c0367d5c0f40d23063"},"title":"用韵酬侯居甫","dynasty":"宋代","writer":"许及之","content":"玉树风前映玉峰，吾家安得此乘龙。书林未照青藜杖，甥馆肯陪高节筇。\n\n归棹喜闻明月载，哦诗想带夕阳钟。从今社里添光宠，咳唾珠玑有仲容。\n\n","type":[]}
{"_id":{"$oid":"5b9a18c0367d5c0f40d23064"},"title":"南浦 蔡冰吾大愚别廿五年矣，闻其在汉皋，以水龙韵寄之，冰吾依此调见答，用韵酬之","dynasty":"清代","writer":"周岸登","content":"怀冰抱蜀，廿年来、豪士惜分张。君也驰驱关陇，沙碛阵云黄。\n\n我亦壮游三管，伴飞鸢、跕跕下蛮江。叹市朝都换，旧人谁在，留眼看沧桑。\n\n漫比退飞宋鹢，好江山、乘兴莫凄凉。玉笛楼中吹起，声彻鹤家乡。\n\n怕问故山猿鸟，共虫沙、一例话兴亡。效楚累哀怨，国魂招复应天长。\n\n","type":[]}
{"_id":{"$oid":"5b9a18c0367d5c0f40d23065"},"title":"登高分得叠嶂","dynasty":"元代","writer":"丁复","content":"远近不可数，澹浓浑自成。人烟诸崦隔，鸟道半空横。\n\n日夕黄微映，江寒碧倒生。凭高共临眺，忆得在宣城。\n\n","type":[]}
{"_id":{"$oid":"5b9a18c0367d5c0f40d23066"},"title":"用元韵答徐幼文","dynasty":"宋代","writer":"王炎","content":"身行宦路固多虞，梦到清都厌积苏。\n欲返初心观易老，懒开辨口学岩吾。\n有怀拟作西征赋，无策堪陈北伐图。\n才具如公宜颍脱，不应空谷老唐衢。","type":[]}
{"_id":{"$oid":"5b9a18c0367d5c0f40d23067"},"title":"观文殿大学士刑部尚书赠左仆射兼侍中刘公挽辞三首 其二","dynasty":"宋代","writer":"苏颂","content":"星坠寝门夕，鵩来州舍辰。人悲丧遗爱，帝梦失良臣。\n\n勋业经纶远，文章气燄新。殁犹荣故里，宸笔镂坚珉。\n\n","type":[]}
{"_id":{"$oid":"5b9a18c0367d5c0f40d23068"},"title":"西江晚泛因怀邓梁二山人","dynasty":"明代","writer":"李之世","content":"西江何清浅，回合卓冈岑。虽自非吾土，依然生远心。\n\n予徒牵物役，尔辈足山林。倘许从初服，薜萝春正深。\n\n","type":[]}
{"_id":{"$oid":"5b9a18c0367d5c0f40d23069"},"title":"猗欤诗","dynasty":"元代","writer":"宋濂","content":"猗欤君子，在括之阳。餐然其章，有玉其相。厥声孔扬，声之伊何。\n\n如岩之峨峨，不刿不颇，屹立而弗阿。塞庭远而，其势绵如。\n\n酣如连如，贪噬我中区。君子扬扬，为天子使。诞敷皇灵，以詟其类。\n\n彼何人斯，是絷是维，不虞其无知。彼何人斯，是维是絷，不恤其无拂。\n\n我金其躬，我赤其衷。我节之崇，以迄于终。皦尔之行，孰能尤之。\n\n真尔之刚，孰能柔之。㳺麟之冲冲兮。鸣凤之嗈嗈兮。\n\n我思君子，维邦之容兮。\n\n","type":[]}
{"_id":{"$oid":"5b9a18c1367d5c0f40d2306a"},"title":"道过徐山玉吴仲退来会宿别后作寄","dynasty":"宋代","writer":"黎廷瑞","content":"扶舆蹋残照，怀人度青林。\n一笑得二妙，坐看西月沉。\n短烛摇古碧，华樽湛芳斟。\n高歌击唾壶，琅琅出商音。\n东风行空山，和以苍松吟。\n飘飖洞庭乐，要渺南薰琴。\n天地空阔远，岁晚谁知心。\n相对成浩叹，忘言拥单衾。\n东方忽已白，握别西山阴。\n违离未云远，怀思一何深。\n常恐蕙帐空，此乐难重寻。","type":[]}
{"_id":{"$oid":"5b9a18c1367d5c0f40d2306b"},"title":"和赵叔清登殷仲堪读书台二首 其一","dynasty":"宋代","writer":"王庭圭","content":"晋朝人物渡江初，为郡风流只载书。临水重开数间屋，宿兵仍富九年储。\n\n英豪系出三公后，磊落胸蟠万卷馀。东观诸郎未堪比，登车不落问何如。\n\n","type":[]}
{"_id":{"$oid":"5b9a18c1367d5c0f40d2306c"},"title":"赵州接赵王","dynasty":"宋代","writer":"释了惠","content":"跏趺迎上客，曲录对旌幢。\n不是家风别，他居礼乐邦。","type":[]}
{"_id":{"$oid":"5b9a18c1367d5c0f40d2306d"},"title":"送张公仪宰安丰","dynasty":"宋代","writer":"王安石","content":"楚客来时雁为伴，归期只待春冰泮。\n雁飞南北三两回，回首湖山空梦乱。\n秘书一官聊自慰，安丰百里谁复叹。\n扬鞭去去及芳时，寿酒千觞花烂熳。","type":[]}
{"_id":{"$oid":"5b9a18c1367d5c0f40d2306e"},"title":"浣溪沙·细雨斜风作晓寒","dynasty":"宋代","writer":"苏轼","content":"元丰七年十二月二十四日，从泗州刘倩叔游南山\n\n细雨斜风作晓寒，淡烟疏柳媚晴滩。入淮清洛渐漫漫。\n雪沫乳花浮午盏，蓼茸蒿笋试春盘。人间有味是清欢。\n\n","type":["婉约","纪游","写景"],"audioUrl":"https://guwen-1252396323.cos.ap-chengdu.myqcloud.com/guwen/20180913155857969.mp3","remark":"浣溪沙：本唐教坊曲名，后用作词牌。一作《浣溪纱》，又名《浣沙溪》、《小庭花》等。双调四十二字，平韵。南唐李煜有仄韵之作。此调音节明快，句式整齐，易于上口。为婉约、豪放两派词人所常用。\n刘倩叔：名士彦，泗州人，生平不详。\n南山：在泗州东南，景色清旷，宋米芾称为淮北第一山。\n媚：美好。此处是使动用法。滩：十里滩，在南山附近。\n洛：洛河，源出安徽定远西北，北至怀远入淮河。\n漫漫：水势浩大。\n“雪沫”句：谓午间喝茶。雪沫乳花：形容煎茶时上浮的白泡。午盏：午茶。\n蓼（liǎo）茸：蓼菜嫩芽。\n春盘：旧俗，立春时用蔬菜水果、糕饼等装盘馈赠亲友。\n\n","shangxi":"　　词的上片写早春景象，下片写作者与同游者游山时以清茶野餐的风味。作品充满春天的气息，洋溢着生命的活力，反映了作者对现实生活的热爱和健胜进取的精神。\n\n　　词的上片写沿途景观。第一句写清晨，风斜雨细，瑟瑟寒侵，这残冬腊月是很难耐的，可是东坡却只以“作晓寒”三字出之，表现了一种不大在乎的态度。\n\n　　第二句写向午的景物：雨脚渐收，烟云淡荡，河滩疏柳，尽沐晴晖。一个“媚”字，极富动感地传出作者喜悦的心声。作者从曳于淡云晴日中的疏柳，觉察到萌发中的春潮。于残冬岁暮之中把握住物象的新机，这正是东坡逸怀浩气的表现，是他精神境界上度越恒流之处。“入淮”句寄兴遥深，一结甚远。句中的“清洛”，即“洛涧”，发源于合肥，北流至怀远合于淮水，地距泗州（宋治临淮）不近，非目力能及。词中提到清洛，是以虚摹的笔法，眼前的淮水联想到上游的清碧的洛涧，当它汇入浊淮以后，就变得浑浑沌沌一片浩茫了。\n\n　　下片转写作者游览时的清茶野餐及欢快心情。一起两句，作者抓住了两件有特征性的事物来描写：乳白色的香茶一盏和翡翠般的春蔬一盘。两相映托，便有浓郁的节日气氛和诱人的力量。“雪沫”乳花，状煎茶时上浮的白泡。以雪、乳形容茶色之白，既是比喻，又是夸张，形象鲜明。午盏，指午茶。此句可说是对宋人茶道的形象描绘。“蓼茸蒿笋”，即蓼芽与蒿茎，这是立春的应时节物。旧俗立春时馈送亲友以鲜嫩春菜和水果、饼铒等，称“春盘”。\n\n　　此二句绘声绘色、活灵活现地写出了茶叶和鲜菜的鲜美色泽，使读者从中体味到词人品茗尝鲜时的喜悦和畅适。这种将生活形象铸成艺术形象的手法，显示出词人高雅的审美意趣和旷达的人生态度。“人间有味是清欢”，这是一个具有哲理性的命题，用词的结尾，却自然浑成，有照彻全篇之妙趣，为全篇增添了欢乐情调和诗味、理趣。\n\n　　这首词，色彩清丽而境界开阔的生动画面中，寄寓着作者清旷、闲雅的审美趣味和生活态度，给人以美的享受和无尽的遐思。\n\n","translation":"细雨斜风天气微寒。淡淡的烟雾，滩边稀疏的柳树似乎在向刚放晴后的沙滩献媚。眼前入淮清洛，亦仿佛渐流渐见广远无际。\n乳色鲜白的好茶伴着新鲜的野菜。人间真正有味道的还是清淡的欢愉。\n\n"}
{"_id":{"$oid":"5b9a18c1367d5c0f40d2306f"},"title":"送顾尚书惟贤之南都","dynasty":"明代","writer":"谢榛","content":"灵气钟吴会，全才际圣明。管生知数早，顾凯赋诗清。\n\n大策闻标柱，雄谈见用兵。功高海上战，威重日南声。\n\n听履犹霄汉，移官岂帝情。中原愁里断，北斗望边横。\n\n月白三江水，山青六代城。矶看燕子在，台忆凤凰鸣。\n\n杂佩兼兰芷，孤怀寄杜蘅。酬恩心转切，飞梦到燕京。\n\n","type":[]}
{"_id":{"$oid":"5b9a18c1367d5c0f40d23070"},"title":"南徐买舟将归","dynasty":"宋代","writer":"卫宗武","content":"风雨连朝思黯然，山迷宿霭水迷烟。\n一年春事少閒日，半月客程逢漏天。\n喜涉鲸波返江国，便思鹤唳买河船。\n修途往复成何事，姑了余生未了缘。","type":[]}
{"_id":{"$oid":"5b9a18c1367d5c0f40d23071"},"title":"校李从一台阁集因效其体 其一","dynasty":"宋代","writer":"周紫芝","content":"细诵台州句，湖边草舍幽。好山来竞秀，清濑与争流。\n\n吏可供书札，儿能伴校雠。小窗谁共此，唯有夕阳留。\n\n","type":[]}
{"_id":{"$oid":"5b9a18c1367d5c0f40d23072"},"title":"丑奴儿（大石梅花）","dynasty":"宋代","writer":"周邦彦","content":"肌肤绰约真仙子，来伴冰霜。洗尽铅黄。素面初无一点妆。 \n 寻花不用持银烛，暗里闻香。零落池塘。分付余妍与寿阳。","type":[]}
{"_id":{"$oid":"5b9a18c1367d5c0f40d23073"},"title":"题叶熙时空香阁","dynasty":"明代","writer":"李流芳","content":"我昔名斋以六香，其中空香亦居一。香本着物非从空，以空名香非其质。\n\n曰空无相诸尘生，谓空无香义亦失。香尘之体本来空，空中诸尘炽然出。\n\n叶子构空阁，独爱闻空香。岂徒屏除沉水与檀麝，奇茶妙墨皆无当。\n\n酒亦不能馨，花亦不能芳。凡彼有相皆有坏，此香乃始名真常。\n\n虽然更有说，此义非究竟。空香若为闻，为复有闻性。\n\n闻性若不空，香尘岂能净。空无驻香体，香不与空缘。\n\n鼻非往空处，空非来鼻边。空香阁中人，谓此然不然。\n\n","type":[]}
{"_id":{"$oid":"5b9a18c2367d5c0f40d23074"},"title":"弇园杂咏四十三首 其十二 小龙湫","dynasty":"明代","writer":"王世贞","content":"澄澄一泓水，那得吐光怪。山人七寸钵，尚有神龙在。\n\n","type":[]}
{"_id":{"$oid":"5b9a18c2367d5c0f40d23075"},"title":"六月廿九日作","dynasty":"清代","writer":"弘历","content":"夏蓂数叶落三周，节未行秋月逮秋。赤帝送来婪尾热，绿云兆出称心收。\n\n从占德暑何须避，转惜分阴拟且留。一日平分消半岁，象台欲报火西流。\n\n","type":[]}
{"_id":{"$oid":"5b9a18c3367d5c0f40d23076"},"title":"和伍崧申江楼","dynasty":"清代","writer":"岐元","content":"时雨时晴画本开，风光不厌酒徒来。岳阳楼上梅花笛，习子池边鹦鹉杯。\n\n声重晚钟闻远寺，夜深凉雨长新苔。临江好看东来客，移取芭蕉别院栽。\n\n","type":[]}
{"_id":{"$oid":"5b9a18c3367d5c0f40d23077"},"title":"幷州羊肠坂诗","dynasty":"隋代","writer":"江总","content":"三春别帝乡。\n五月度羊肠。\n本畏车轮折。\n翻嗟马骨伤。\n惊风起朔鴈。\n落照尽胡桑。\n关山定何许。\n徒御惨悲凉。","type":[]}
{"_id":{"$oid":"5b9a18c3367d5c0f40d23078"},"title":"卜算子 其二","dynasty":"当代","writer":"黄绮","content":"独子也抽丁，夜半敲门至。踢打拖拉类罪囚，一月军中死。\n\n十日九空锅，搜索犹无已。剩有女儿灶里藏，抢去抵租米。\n\n","type":[]}
{"_id":{"$oid":"5b9a18c3367d5c0f40d23079"},"title":"挽方倅岩仲二首 其一","dynasty":"宋代","writer":"刘克庄","content":"上世师朱氏，慈闱祖艾轩。惓惓纂遗绪，历历识前言。\n\n柳记多先友，迁书赖外孙。悲哉此奇士，寂寞向寒原。\n\n","type":[]}
{"_id":{"$oid":"5b9a18c3367d5c0f40d2307a"},"title":"赠历阳褚司马 时此公为稚子舞故作是诗","dynasty":"唐代","writer":"李白","content":"北堂千万寿，侍奉有光辉。先同稚子舞，更著老莱衣。\n因为小儿啼，醉倒月下归。人间无此乐，此乐世中稀。","type":[]}
{"_id":{"$oid":"5b9a18c3367d5c0f40d2307b"},"title":"赠开先悟老悟老述情三颂自持淡泊不事化缘夜坐举枯木话二首 其二","dynasty":"宋代","writer":"王洋","content":"身如枯木了生涯，那更迎春竞物华。金粟病中犹示众，如来到处不须誇。\n\n毗卢法藏无心供，兜率陀天自散花。比似出门千万事，何如丰俭且随家。\n\n","type":[]}
{"_id":{"$oid":"5b9a18c3367d5c0f40d2307c"},"title":"访黄山人希旦留饮得杯字","dynasty":"明代","writer":"李英","content":"十月莼鲈美，盘餐许我陪。当门聊系艇，密坐一衔杯。\n\n夕照归鸦促，天寒过雁哀。敝貂无所适，閒傍竹林隈。\n\n","type":[]}
{"_id":{"$oid":"5b9a18c3367d5c0f40d2307d"},"title":"遣怀","dynasty":"清代","writer":"曹家达","content":"幽意忽不惬，时衰无奈何。乾坤古尘积，沧海早寒多。\n\n江统徙戎论，文山正气歌。只今无壮士，谁与挽天河。\n\n","type":[]}
{"_id":{"$oid":"5b9a18c4367d5c0f40d2307e"},"title":"清明偕晓因随侍外舅访东四明二首 其一","dynasty":"清代","writer":"吴妍因","content":"佳节无虚度，扁舟溯碧溪。老孱情倍洽，童稚笑相携。\n\n滩浅拔船过，坡平信步跻。行经山僻处，驻足听莺啼。\n\n","type":[]}
{"_id":{"$oid":"5b9a18c4367d5c0f40d2307f"},"title":"归宗山籁一百四首 其一○四","dynasty":"明代","writer":"释函是","content":"晚年宜好静，日日数生涯。候种畏寒早，为园及暖乖。\n\n临风多远思，明月易生怀。不作馀龄计，忙来亦自佳。\n\n","type":[]}
{"_id":{"$oid":"5b9a18c4367d5c0f40d23080"},"title":"风入松 买菊","dynasty":"清代","writer":"顾太清","content":"满城风雨近重阳。昨夜见微霜。含苞细认玲珑叶，问佳名、色色端相。\n\n出水芙蓉玉扇，落红万点霓裳。\n\n萧条古寺积寒芳。不论价低昂。买归自向疏篱种，伴园蔬、平占秋光。\n\n或有白衣送酒，且拼一醉花傍。\n\n","type":[]}
{"_id":{"$oid":"5b9a18c4367d5c0f40d23081"},"title":"骢马","dynasty":"唐代","writer":"沈佺期","content":"西北五花骢，来时道向东。四蹄碧玉片，双眼黄金瞳。 \n 鞍上留明月，嘶间动朔风。借君驰沛艾，一战取云中。","type":[]}
{"_id":{"$oid":"5b9a18c4367d5c0f40d23082"},"title":"卞巡检重建蘋节堂","dynasty":"宋代","writer":"苏颂","content":"栋宇更新构，亭名即旧规。和容君子志，歌阕大夫仪。\n\n官政搜兵暇，宾贤命席时。弦开秋月满，矢落晓星驰。\n\n叠中朋筹胜，交酬饮树移。连鼙呈画的，急管送金卮。\n\n更得萧斋榜，重看沈壁诗。恩勤主人意，雅志最相宜。\n\n","type":[]}
{"_id":{"$oid":"5b9a18c4367d5c0f40d23083"},"title":"黄浦门解缆有怀川无竭","dynasty":"宋代","writer":"方回","content":"旧守烦人送酒钱，江边五夜泊归船。\n就中最忆南山好，一老癯僧伴醉颠。","type":[]}
{"_id":{"$oid":"5b9a18c4367d5c0f40d23084"},"title":"槐","dynasty":"宋代","writer":"苏轼","content":"忆我初来时，草木向衰歇。\n高槐虽经秋，晚蝉犹抱叶。\n淹留未云几，离离见疏荚。\n栖鸦寒不去，哀叫饱啄雪。\n破巢带空枝，疏影挂残月。\n岂无两翅羽，伴我此愁绝。","type":[]}
{"_id":{"$oid":"5b9a18c4367d5c0f40d23085"},"title":"尘","dynasty":"明代","writer":"朱诚泳","content":"漠漠旋空起，花前柳外扬。长途随马去，近市逐人忙。\n\n雨浥天街净，春生辇路香。元规何处避，唯有水云乡。\n\n","type":[]}
{"_id":{"$oid":"5b9a18c4367d5c0f40d23086"},"title":"惜花","dynasty":"明代","writer":"胡奎","content":"一片花辞旧日枝，随风飞去竟何之。莫教狼籍凝蛛网，愿托馀甘在蜜脾。\n\n","type":[]}
{"_id":{"$oid":"5b9a18c4367d5c0f40d23087"},"title":"陌上赠美人","dynasty":"唐代","writer":"李白","content":"骏马骄行踏落花，垂鞭直拂五云车。 \n美人一笑褰珠箔，遥指红楼是妾家。","type":["女子","少年","爱情"],"remark":"骄：指马高大健壮。\n直：特地，故意。\n拂：掠过。\n五云车：传说中神仙的座驾。这里指代华美的车驾。\n褰：提起，撩起。\n遥指：有邀至其家之意。\n红楼：一作青楼。\n\n","translation":"我骑着高大健壮的良马踏步行走在落花上，手中的马鞭故意掠过华美的车驾。\n车中美人笑着撩起珠帘，遥遥指向前方红楼说那是我的家。\n\n"}
{"_id":{"$oid":"5b9a18c5367d5c0f40d23088"},"title":"咏樵子","dynasty":"近代","writer":"汪石青","content":"我爱樵苏者，清闲到十分。山歌行烧野，林斧响斜曛。\n\n松桧自今古，鸟猿为见闻。青山双蒉路，红叶一肩云。\n\n世外有何泪，图中或是君。近来人眼白，莫卖担头文。\n\n","type":[]}
{"_id":{"$oid":"5b9a18c5367d5c0f40d23089"},"title":"侯官陈省斋编修自辽左入都率尔投赠","dynasty":"清代","writer":"赵俞","content":"才名弱岁冠群贤，岂料遭逢坎壈缠。陷贼曾修衣带表，投荒竟谪夜郎天。\n\n君恩衰白全要领，物论雌黄待简编。苏李于今皆返国，细将心迹诉当年。\n\n","type":[]}
{"_id":{"$oid":"5b9a18c6367d5c0f40d2308a"},"title":"忆江南 其二 忆姑叔","dynasty":"近代","writer":"金启孮","content":"江南忆，路遥信难传。吴越山峦迷战雾，秣陵城畔起烽烟。\n\n牵挂自年年。\n\n","type":[]}
{"_id":{"$oid":"5b9a18c6367d5c0f40d2308b"},"title":"灵岩寺","dynasty":"明代","writer":"高启","content":"闲上香台望下方，渔村樵坞尽苍苍。倾城人远苔生径，归寺僧稀叶满廊。\n\n云散池边留塔影，雨来阁外失湖光。废兴皆幻何须问，独自吟诗送夕阳。\n\n","type":[]}
{"_id":{"$oid":"5b9a18c6367d5c0f40d2308c"},"title":"病中写怀寄李九渊","dynasty":"明代","writer":"陈献章","content":"出门见斋颜，十日不一逢。以我腹中满，忆君头上风。\n\n头风尚可炙，腹满何由通。受气我亦薄，况乃疾病攻。\n\n五十去始衰，三四谢春冬。鬓颜忽已彫，血气少复充。\n\n客来索我书，颖秃不能供。茅君稍用事，入手称神工。\n\n以兹日衮衮，永负全生功。长揖谢茅君，安静以待终。\n\n","type":[]}
{"_id":{"$oid":"5b9a18c6367d5c0f40d2308d"},"title":"萧含誉自楚中来访留集二首 其一","dynasty":"明代","writer":"胡应麟","content":"下榻仍松桧，移尊更薜萝。星当雄剑聚，云傍彩毫多。\n\n客计留天目，乡书问汨罗。五游他日遂，相逐老岩阿。\n\n","type":[]}
{"_id":{"$oid":"5b9a18c6367d5c0f40d2308e"},"title":"宿黄龙洞早起出坐流杯石","dynasty":"明代","writer":"李孙宸","content":"山眠披雾起，选石出林邱。玉乳千秋漱，云光镇日浮。\n\n放歌来独鹤，争席狎群鸥。顿觉尘心洗，丹砂不待求。\n\n","type":[]}
{"_id":{"$oid":"5b9a18c6367d5c0f40d2308f"},"title":"祈雨","dynasty":"宋代","writer":"陈襄","content":"庆历甲申岁，旱极忧民田。\n农夫不得耕，相顾愁凶年。\n帝心恐民忧，诏遣诉山川。\n郡国举祀典，斋戒陈豆笾。\n望祭复雩龙，祷之必精虔。\n经旬杳无报，旱气增于前。\n菑田扬飞尘，井谷无寸泉。\n炎炎天地中，草木皆欲烯。\n俗云有鳗鱼，灵异古所传。\n太守顺民心，命驾而迎焉。\n乐以钟鼓音，薰以沈檀烟。\n儵惊西郊寒，霭霭离山巅。\n急雨下滂沱，迅雷亦填填。\n须臾畎亩盈，一境皆欣然。\n始为穴中鱼，窃弄阴阳权。\n山川岂无神，不能通于天。\n蛟龙岂无灵，不能兴于渊。\n有若赏罚柄，反使奸臣专。","type":[]}
{"_id":{"$oid":"5b9a18c6367d5c0f40d23090"},"title":"早春","dynasty":"宋代","writer":"陆游","content":"具牛将犊行，野雉挟雌鸣。\n农事不可缓，闲人亦劝耕。","type":[]}
{"_id":{"$oid":"5b9a18c6367d5c0f40d23091"},"title":"句","dynasty":"宋代","writer":"李拱","content":"琴弹终日得古调，印锁经秋带藓痕。","type":[]}
{"_id":{"$oid":"5b9a18c7367d5c0f40d23092"},"title":"送张都水","dynasty":"明代","writer":"吴宽","content":"幽燕建都邑，九鼎从而迁。\n八政一日食，仰此东南偏。\n岁漕四百万，舳舻相后先。\n云帆罢转海，江淮达且沿。\n迤逦经齐鲁，有渠昔人穿。\n噫此寻丈耳，譬若沟浍然。\n置闸以启闭，相时为节宣。\n岩岩鲁山下，平地多流泉。\n泉流入漕渠，其始才涓涓。\n奫沦惟自足，安知可浮船。\n疏导非人力，济世嗟何缘。\n张君官水部，治水思昔年。\n往来相度之，涤源同九川。\n功成既归朝，大臣慕其贤。\n封章始朝荐，行李仍夕旋。\n维此百泉眼，利博人争传。\n入渠有余沥，可溉万顷田。\n只今东方民，老幼咸颠连。\n槁项与黄馘，嗷嗷口流涎。\n潴泄倘有策，旱涝何须怜。\n漕粟国用足，种粟民生全。\n他年司马氏，载入《河渠》篇。","type":[]}
{"_id":{"$oid":"5b9a18c7367d5c0f40d23093"},"title":"喜汤伯纪登第","dynasty":"宋代","writer":"刘克庄","content":"老觉人间无一忻，怪来乾鹊耳边闻。\n休嗔穷鬼揶揄我，绝喜春官摸索君。\n畴昔先生有高第，即今后死与斯文。\n不应也跃看花马，忘却江天树与云。","type":[]}
{"_id":{"$oid":"5b9a18c7367d5c0f40d23094"},"title":"偈颂七十二首","dynasty":"宋代","writer":"释祖钦","content":"树头金果铁团栾，千圣犹难著眼看。\n莫谓临机曾掇退，当阳托出已和盘。","type":[]}
{"_id":{"$oid":"5b9a18c7367d5c0f40d23095"},"title":"偈颂一百二十三首 其六十九","dynasty":"宋代","writer":"释崇岳","content":"入门一句，宾主历然。不劳弹指，天宽地宽。壶中消息异人间。\n\n","type":[]}
{"_id":{"$oid":"5b9a18c7367d5c0f40d23096"},"title":"禅人并化主写真求赞 其二二一","dynasty":"宋代","writer":"释正觉","content":"岩壑之骨洼而隆，烟霞之气温而融。其默而通，其应而冲。\n\n流云出谷，霁月行空。十方三世兮，南北西东。\n\n","type":[]}
{"_id":{"$oid":"5b9a18c7367d5c0f40d23097"},"title":"江城子·开尊拟对菊花黄","dynasty":"宋代","writer":"郭应祥","content":"开尊拟对菊花黄。舞伊凉。掺渔阳。更有风流，妓女胜徐娘。只道难逢开口笑，争驰逐，利名场。玉山蓝水两茫茫。采幽香。泛清觞。橙橘堆盘，犹恨未经霜。底事□□堪喜处，丰年最，冠江乡。","type":[]}
{"_id":{"$oid":"5b9a18c7367d5c0f40d23098"},"title":"春日江次","dynasty":"唐代","writer":"姚合","content":"野步出茆斋，闲行坐石台。久悲乡路远，犹喜杏花开。 \n 鸥鹭皆飞去，帆樯何处来。因凝千里目，落日尚徘徊。","type":[]}
{"_id":{"$oid":"5b9a18c7367d5c0f40d23099"},"title":"奉送吕若谷县丞任蒲东归五首 其五","dynasty":"宋代","writer":"赵鼎","content":"忽忽岁华暮，悠悠心事违。此行元自懒，前计颇知非。\n\n公有酒堪隐，我无田可归。月明枝未稳，谁念鹊孤飞。\n\n","type":[]}
{"_id":{"$oid":"5b9a18c7367d5c0f40d2309a"},"title":"挽黄德远堂长二首 其一","dynasty":"宋代","writer":"刘克庄","content":"虽与长君友，居常敬少君。何曾锦袄子，竟老布襦群。\n\n申白无殊礼，程朱有旧闻。谁为复斋传，应许附青云。\n\n","type":[]}
{"_id":{"$oid":"5b9a18c7367d5c0f40d2309b"},"title":"盘谷八咏 其四 西冈稼浪","dynasty":"明代","writer":"刘璟","content":"开轩临西野，禾稼盈我眸。西冈度微风，高浪涌崇丘。\n\n扬扬翠云起，滚滚清澜浮。虽无乘槎事，恍若睹瀛洲。\n\n大哉化育功，沛然和泽周。黍稌两穫宜，岁工期有秋。\n\n含哺颂帝德，长年乐无忧。\n\n","type":[]}
{"_id":{"$oid":"5b9a18c8367d5c0f40d2309c"},"title":"立斋游山不能偕次遁泽韵二首 其二","dynasty":"宋代","writer":"王柏","content":"山人真漫浪，随处得清游。雪瀑方争势，风雷不肯柔。\n\n诗光浮玉板，酒滟泻琼舟。一枕斜阳里，清欢各自酬。\n\n","type":[]}
{"_id":{"$oid":"5b9a18c8367d5c0f40d2309d"},"title":"次萨天锡登石头城","dynasty":"元代","writer":"李孝光","content":"西州门外石头寺，共说英雄绿鬓凋。王气黄旗千岁尽，水声广乐六时朝。\n\n白鼯裘坏埋珠柙，玉燕钗飞坠藻翘。重到谢家携妓处，维舟寂寞听春潮。\n\n","type":[]}
{"_id":{"$oid":"5b9a18c8367d5c0f40d2309e"},"title":"青玉案","dynasty":"宋代","writer":"王炎","content":"深红数点吹花絮。又燕子、飞来语。远水平芜春欲暮。年年长是，清明时候，故遣人憔悴。 \n 竹鸡啼罢山村雨。正寥落、无情绪。猛省从前多少事。绿杨堤上，楼台如画，此景今何处。","type":[]}
{"_id":{"$oid":"5b9a18c8367d5c0f40d2309f"},"title":"宿翠山","dynasty":"宋代","writer":"郑清之","content":"箯舆十里见青崭，行尽松阴得翠岩。\n万壑声中清磬出，一峰高处白云缄。\n茶新煮鼎作鱼沫，僧有可人能尘谈。\n自觉灵山缘境熟，佛禅重问后三三。","type":[]}
{"_id":{"$oid":"5b9a18c9367d5c0f40d230a0"},"title":"满庭芳 咏腊梅和京少韵","dynasty":"清代","writer":"陈维崧","content":"仙泪流铜，蜂脾酿蜜，圣檀初傅新妆。冰檐雪甃，带暝乱斜阳。\n\n自是罗浮别种，依稀剩、金粟馀香。王孙弹，枝头万颗，偏惹画帘长。\n\n绕廊。应错认，宛如梅子，熟后轻飏。想宫人入道，絁帔都黄。\n\n一段冷魂幽绪，扶疏态、谁与擎将。春来也，红红白白，让尔冠群芳。\n\n","type":[]}
{"_id":{"$oid":"5b9a18c9367d5c0f40d230a1"},"title":"吴提干之官浙东","dynasty":"宋代","writer":"释居简","content":"叔季振华裾，晶晶照上都。对床风送雨，隔岸越分吴。\n\n池草冰澌煖，庭萱玉色腴。綵帆飞晓镜，拂拭贺家湖。\n\n","type":[]}
{"_id":{"$oid":"5b9a18c9367d5c0f40d230a2"},"title":"次韵陈帐管秋思","dynasty":"宋代","writer":"方岳","content":"秋风吹裂旧荷衣，自读离骚倚落晖。\n已觉芦花洲渚冷，水天归雁着行飞。","type":[]}
{"_id":{"$oid":"5b9a18c9367d5c0f40d230a3"},"title":"竹枝歌","dynasty":"宋代","writer":"孙嵩","content":"黄牛庙前鸦鹳栖，黄魔宫外枭鹏啼。\n估客酹神巫妪醉，青林日转风凄凄。","type":[]}
{"_id":{"$oid":"5b9a18c9367d5c0f40d230a4"},"title":"严教授画临济请赞","dynasty":"宋代","writer":"释昙华","content":"喝下忽雷惊，声前休领略。\n当锋啮镞时，蹉过第一著。\n不在壁立处，岂向平地泊。\n野水白连天，秋空飞一鹗。","type":[]}
{"_id":{"$oid":"5b9a18c9367d5c0f40d230a5"},"title":"岁暮山村二首","dynasty":"明代","writer":"居节","content":"清霜红日满高林，烟火萧疏灌莽深。\n欲和楚吟无《白雪》，能生壮色少黄金。\n尝饥俊鹘呼风过，不雨寒云起夕阴。\n何事悲欢却成疾，如灰已冷少年心。¤","type":[]}
{"_id":{"$oid":"5b9a18ca367d5c0f40d230a6"},"title":"恭睹宸制花落尤艳之句自古诗人未有形容及此者使落花不与草木俱委可见天地大德之心小臣不量芜颣仰赓宸韵","dynasty":"宋代","writer":"曹勋","content":"春事匆匆绿渐秾，林花铺绣晓烟中。如何捲上黄金阙，许作华裀舞阆风。\n\n","type":[]}
{"_id":{"$oid":"5b9a18ca367d5c0f40d230a7"},"title":"杨修","dynasty":"宋代","writer":"徐钧","content":"料事通神自一奇，奸雄如操已深疑。\n多言屡中真何补，一死由来自不知。","type":[]}
{"_id":{"$oid":"5b9a18ca367d5c0f40d230a8"},"title":"福州杂诗 其十九","dynasty":"近代","writer":"黄浚","content":"万瓦浮空月堕烟，徘徊八十一阶前。丛祠朔骑还吹角，不许南人媚九仙。\n\n","type":[]}
{"_id":{"$oid":"5b9a18ca367d5c0f40d230a9"},"title":"送李宓瑶明府令宝安","dynasty":"明代","writer":"张萱","content":"独持银艾蜃楼边，片片黄云照锦鞯。鼍鼓不諠濒海戍，马人尽种隔江田。\n\n囊携綵笔官能傲，邑傍青山吏亦仙。到日政馀秋正好，刺桐花下坐鸣弦。\n\n","type":[]}
{"_id":{"$oid":"5b9a18ca367d5c0f40d230aa"},"title":"和雪林访二山","dynasty":"宋代","writer":"释宝昙","content":"平生阅世剑一吷，老去卜邻吾二人。\n亦评白云来著宿，未妨青袜去寻春。\n泉鸣石濑听逾好，雨浥岩花笑转新。\n更欲买田招鹤住，问渠谁是自由身。","type":[]}
{"_id":{"$oid":"5b9a18ca367d5c0f40d230ab"},"title":"次韵五首 其五","dynasty":"宋代","writer":"释德洪","content":"措置已落古人后，猛省令人愧衲裙。庐山好处轩窗在，留眼归看五老云。\n\n","type":[]}
{"_id":{"$oid":"5b9a18ca367d5c0f40d230ac"},"title":"酬和二章拜呈慈云大师伏惟采览·和桂子","dynasty":"宋代","writer":"胡则","content":"孤峰耸高桂，千载同一日。\n秋气正飞霜，天风落丹实。\n纷纷宝砌傍，颗颗露珠密。\n始自月中来，又从骊颔出。\n香浮古佛刹，光照高僧室。\n吴越饶珍异，金玉非俦匹。\n尝咏贤人诗，未载史臣笔。\n至矣天竺山，山灵诞奇物。","type":[]}
{"_id":{"$oid":"5b9a18ca367d5c0f40d230ad"},"title":"九日诸人集于资福阁次高季应韵三首 其二","dynasty":"宋代","writer":"林季仲","content":"隔竹通晖月自妍，樽前宝炬不须然。毫飞阁上千林湿，句落云间万井传。\n\n佳节敢辞通夕醉，宿酲还傍小窗眠。鬓边黄菊应相笑，白发较多似去年。\n\n","type":[]}
{"_id":{"$oid":"5b9a18ca367d5c0f40d230ae"},"title":"秋日晤失之堂主人王亚丁","dynasty":"当代","writer":"程滨","content":"人到中年始觉酸，当年何事不寻欢。素心文字年年少，大地山河日日寒。\n\n宿命结成莲子味，浮生开到菊花团。诗情洒满人间世，只是无缘上笔端。\n\n","type":[]}
{"_id":{"$oid":"5b9a18ca367d5c0f40d230af"},"title":"风入松 林花欲谢，和兰姐韵","dynasty":"当代","writer":"汤国梨","content":"等闲负了好时光。空惜缕金裳。花明月满春如许，禁几番、雨横风狂。\n\n绮陌望穷烟草，长亭舞老垂杨。\n\n教人辛苦恋余芳。婉转系回肠。零脂剩粉劳相忆，奈残红、抵死无香。\n\n漫说花灵憔悴，终怜月魄荒唐。\n\n","type":[]}
{"_id":{"$oid":"5b9a18cb367d5c0f40d230b0"},"title":"昔昔盐二十首 花飞桃李蹊","dynasty":"唐代","writer":"赵嘏","content":"远期难可托，桃李自依依。花径无容迹，戎裘未下机。\n\n随风开又落，度日扫还飞。欲折枝枝赠，那知归不归。\n\n","type":[]}
{"_id":{"$oid":"5b9a18cb367d5c0f40d230b1"},"title":"寿陆义斋","dynasty":"宋代","writer":"陆文圭","content":"归棹石门江水长，肯留一片广州香。\n不须人祝千年寿，但顾公流百世芳。\n长侍潘兴游故里，胜持汉节落南荒。\n芙蓉金菊秋风迳，好和陶醉引玉触。","type":[]}
{"_id":{"$oid":"5b9a18cb367d5c0f40d230b2"},"title":"随想随作 其三十六","dynasty":"当代","writer":"胡云飞","content":"曰杀曰杀云亦云，中间真相有谁分？八万万众呼万岁，妾敢视之为夫君？\n\n","type":[]}
{"_id":{"$oid":"5b9a18cb367d5c0f40d230b3"},"title":"和子安兄夜坐感秋","dynasty":"明代","writer":"皇甫汸","content":"北户鸣螀集，西堂落叶过。自惊秋兴发，并入夜情多。\n\n芳草萋零露，青溪急逝波。此时劳忆处，万里见明河。\n\n","type":[]}
{"_id":{"$oid":"5b9a18cb367d5c0f40d230b4"},"title":"呈泽萌和尚 其四","dynasty":"明代","writer":"成鹫","content":"林光亭午日当中，定出无心笑懒融。片石似云争远近，双松连影失雷同。\n\n南车直指千峰北，西水长流万派东。从此丹霞无别客，不妨识得主人翁。\n\n","type":[]}
{"_id":{"$oid":"5b9a18cc367d5c0f40d230b5"},"title":"咏史上·武帝","dynasty":"宋代","writer":"陈普","content":"狄山不能居一障，公孙请专事朔方。\n尊荣卫霍家山岳，冷淡申辕头雪霜。","type":[]}
{"_id":{"$oid":"5b9a18cc367d5c0f40d230b6"},"title":"桂殿秋 其二","dynasty":"清代","writer":"陈祖绶","content":"秋色好，在河干。渔家簖蟹点灯看。晓霜染遍丹枫叶，枝上拳鸦恋树寒。\n\n","type":[]}
{"_id":{"$oid":"5b9a18cc367d5c0f40d230b7"},"title":"刘员外寄移菊","dynasty":"唐代","writer":"李山甫","content":"秋来缘树复缘墙，怕共平芜一例荒。颜色不能随地变， \n 风流唯解逐人香。烟含细叶交加碧，露拆寒英次第黄。 \n 深谢栽培与知赏，但惭终岁待重阳。","type":[]}
{"_id":{"$oid":"5b9a18cc367d5c0f40d230b8"},"title":"客中春晚","dynasty":"宋代","writer":"柴随亨","content":"依依官柳暗关情，况复听人唱渭城。\n半夜客楼闻杜宇，一年春事又清明。\n帆开别浦潮如雪，花落东风雨又晴。\n光景不留人老去，浮生空自叹云萍。","type":[]}
{"_id":{"$oid":"5b9a18cc367d5c0f40d230b9"},"title":"恭进理宗皇帝挽词 其四","dynasty":"宋代","writer":"马廷鸾","content":"神册方增授，龙髯遽莫攀。千秋思沛邑，七月葬稽山。\n\n春暗觚棱影，星回羽卫班。寝门如昨日，无复侍威颜。\n\n","type":[]}
{"_id":{"$oid":"5b9a18cd367d5c0f40d230ba"},"title":"画唐马三首录一","dynasty":"明代","writer":"张天赋","content":"驰骋来归我自镐，致身敢怨北山劳。华山此去多芳草，收拾将军旧战袍。\n\n","type":[]}
{"_id":{"$oid":"5b9a18cd367d5c0f40d230bb"},"title":"偈颂七十六首","dynasty":"宋代","writer":"释师范","content":"一见便见，更不再见。\n张颠草书，李广神箭。","type":[]}
{"_id":{"$oid":"5b9a18cd367d5c0f40d230bc"},"title":"题渊明五柳图诗","dynasty":"明代","writer":"袁敬所","content":"藜杖芒鞋白布裘，山中甲子自春秋。\n呼儿点门前柳，莫遣飞花过石头。","type":[]}
{"_id":{"$oid":"5b9a18cd367d5c0f40d230bd"},"title":"梅竹双清卷歌题所藏王冕元章吴镇仲画也","dynasty":"明代","writer":"王世贞","content":"野夫策杖村南复村北，处处东君吝消息。瞥然缟素一枝横，又见琳琅数竿碧。\n\n一枝春之先，数竿冬之后。俯仰天地间，与尔成三友。\n\n衡门掩卧不一旬，淇园大庾无精神。樵青已侵翠凤尾，𩗗母吹散玉龙鳞。\n\n赖得吴镇及王冕，前与二友传其真。虚堂展看仅盈尺，二友居然侍吾侧。\n\n问之不言对以臆，眉宇萧萧吐佳色。吾不能学范詹事，西遣关中使，却寄江南春，消芳悴粉何足论。\n\n吾不能学家骑曹，不可一日无，所至植此君，封篱护箨何纷纭。\n\n二友寓我簏，俨若洛下东西两头屋。一头剪得潇湘云，一头小贮罗浮玉。\n\n镇也九咽吐吸天浆腴，冕亦磊砢节目非凡夫。扶舆清气合此图，快矣乎快矣乎，此图此友吾不孤。\n\n","type":[]}
{"_id":{"$oid":"5b9a18cd367d5c0f40d230be"},"title":"送崔全被放归都觐省","dynasty":"唐代","writer":"岑参","content":"夫子不自炫，世人知者稀。来倾阮氏酒，去著老莱衣。\n渭北草新出，关东花欲飞。楚王犹自惑，宋玉且将归。","type":[]}
{"_id":{"$oid":"5b9a18cd367d5c0f40d230bf"},"title":"夜梦亡友何梅士觉而赋此","dynasty":"近代","writer":"陈独秀","content":"故人一别流水东，我悲朝露齐翁童。理为万劫不复值，胡意梦中忽一蓬。\n\n谈笑颜色一如昨，我亦知尔为鬼雄。自言回航为迹西方之彼美，相援忽堕沧海中。\n\n舟师大呼急相救，已果鱼腹难为功。感君悲念特一致，告以友谊自此终。\n\n我闻尔死死于东京脚气病，警疑欲问词复穷。此时相见不忍别，坐对唯有明双瞳。\n\n促膝犹在东大陆书局之楼上，撒手刹那千界空。\n\n迩今书局已迁徙，我亦长辞故地毋乃与尔同。神州事变日益急，方以病亡为尔惜。\n\n今知拯弱横葬沧海东，男儿壮举何悲泣。况复捐躯从知己，同种同心此爱一。\n\n我惊此梦百感来，灯火不温人语寂。吁嗟呼，众生九道相轮移，动植沙石流转何离奇。\n\n与尔有缘得再随，不知尔为何物，我为何物在何时。\n\n","type":[]}
{"_id":{"$oid":"5b9a18cd367d5c0f40d230c0"},"title":"芍药","dynasty":"宋代","writer":"王十朋","content":"千叶扬州种，春深霸众芳。无言诮君子，窈窕有温香。\n\n","type":[]}
{"_id":{"$oid":"5b9a18cd367d5c0f40d230c1"},"title":"凝翠 其四","dynasty":"宋代","writer":"李纲","content":"林中轻素起寒烟，两两飞鸥傍钓船。心在江湖归未得，晚来幽独更悽然。\n\n","type":[]}
{"_id":{"$oid":"5b9a18cd367d5c0f40d230c2"},"title":"送内弟黄秀卿","dynasty":"明代","writer":"杨慎","content":"素舸涛江来，白马崤关去。荻岸屡沿洄，芜皋几容与。\n\n寒日照行觞，朔吹飘离绪。超远望平原，悁脰空延伫。\n\n","type":[]}
{"_id":{"$oid":"5b9a18cd367d5c0f40d230c3"},"title":"大司成颜几圣率同舍招游裴园，泛舟绕孤山赏","dynasty":"宋代","writer":"杨万里","content":"游尽西湖赏尽莲，玉壶落日泊楼船。\n莫嫌当处荷花少，剩展湖光几镜天。","type":[]}
{"_id":{"$oid":"5b9a18cf367d5c0f40d230c4"},"title":"简吴若清","dynasty":"宋代","writer":"王谌","content":"丝桐挂壁户常扃，雅弄深防俗耳听。\n滴露研朱重点易，焚香炷火细翻经。\n山含晚色千峰紫，松傲新霜一派青。\n独向岩扉抱高隐，有谁能识少微星。","type":[]}
{"_id":{"$oid":"5b9a18cf367d5c0f40d230c5"},"title":"送王仲矜倅兴元","dynasty":"宋代","writer":"楼钥","content":"蜀道难，难於上青天。\n蜀道易，易於履平地。\n蜀山天险固自若，视难为易在人尔。\n王尊真有四方志，叱驭径行了无累。\n早登岷峨仕阴城，谈笑动行千万里。\n汉中由来说鸡肋，意谓弃之为可惜。\n君今此去良似之，更欲远游寻故迹。\n汉都南郑启炎图，秦置石牛山径闢。\n淮阴拜将余高台，武侯葬处空松柏，\n大笑出门何慨慷，天涯离愁各尽觞。\n荷君走马却笑我，李侯参语夜未央。\n君方往蹈功名机，何止别驾歌王祥。\n先正九年遗爱在，更携故笏访甘棠。","type":[]}
{"_id":{"$oid":"5b9a18cf367d5c0f40d230c6"},"title":"庆宣和八首 其八 淡了","dynasty":"当代","writer":"崔荣江","content":"走遍江湖返本真，淡了离分。爱恨情仇作浮云，一瞬，一瞬。\n\n","type":[]}
{"_id":{"$oid":"5b9a18cf367d5c0f40d230c7"},"title":"啜茶示儿辈","dynasty":"宋代","writer":"陆游","content":"围坐团栾且勿哗，饭余共举此瓯茶。\n麤知道义死无憾，已迫耄期生有涯。\n小圃花光还满眼，高城漏鼓不停挝。\n闲人一笑真当勉，小榼何妨问酒家。","type":[]}
{"_id":{"$oid":"5b9a18cf367d5c0f40d230c8"},"title":"过祖堂","dynasty":"明代","writer":"谢宗鍹","content":"讲席临轩爽，苍山四面围。草香游鹿涧，云触定僧扉。\n\n悟法无真幻，劳生有是非。逢幽良可住，心事尚多违。\n\n","type":[]}
{"_id":{"$oid":"5b9a18cf367d5c0f40d230c9"},"title":"出真州","dynasty":"宋代","writer":"文天祥","content":"天地沉沉夜泝舟，鬼神未觉走何州。\n明朝遣间应无是，莫恐元戎逐客不。","type":[]}
{"_id":{"$oid":"5b9a18cf367d5c0f40d230ca"},"title":"溪桥纳凉晚归小景","dynasty":"宋代","writer":"朱松","content":"谁共溪边沆瀣杯，惊鱼不睡棹歌来。风生蘋末无多子，更待冰轮作伴回。\n\n","type":[]}
{"_id":{"$oid":"5b9a18cf367d5c0f40d230cb"},"title":"送胡教授秩满东归","dynasty":"宋代","writer":"韩淲","content":"烟尘暗江淮，风雪到溪涧。交游人复去，荏苒岁云晏。\n\n山空归飞鸦，洲静起宿雁。浮生贵壮图，流俗厌末宦。\n\n相期岂轻肥，自笑祇藜苋。三年疏数中，一旦远近间。\n\n老身要长健，他事诚易办。升沉由遇合，出处付讥讪。\n\n","type":[]}
{"_id":{"$oid":"5b9a18cf367d5c0f40d230cc"},"title":"杂兴 其一","dynasty":"清代","writer":"许南英","content":"天气初长日困人，近来诗稿懒誊真。偶思静作蝇头楷，用尽秋毫未入神。\n\n","type":[]}
{"_id":{"$oid":"5b9a18cf367d5c0f40d230cd"},"title":"贵溪夜泊寄赵昌甫","dynasty":"宋代","writer":"赵师秀","content":"蓍草占秋动，蓬秋早得归。\n本非为事迫，不欲兴心违。\n波净孤萤度，宵凉数叶飞。\n远怀高卧者，微月闭松扉。","type":[]}
{"_id":{"$oid":"5b9a18d0367d5c0f40d230ce"},"title":"答成都侍其纯父用其韵","dynasty":"宋代","writer":"李之仪","content":"鹿头关下花深处，竹马曾寻綵衣路。虽知梨栗是生涯，人道风烟如鄠杜。\n\n四十年来若断桥，问津无计冷潇潇。一闻此语心先醉，似向江边笋自烧。\n\n羡君材器森诸有，宝带垂腰今一叟。未说常开坛上旗，且须再遣云中守。\n\n从来别驾不谋身，欲作蛾眉会里人。本是文殊亲接引，定应见处必逢君。\n\n","type":[]}
{"_id":{"$oid":"5b9a18d0367d5c0f40d230cf"},"title":"偈颂六十首 其三十五","dynasty":"宋代","writer":"释昙华","content":"云门不负者僧来问，未免落在陷阱中。是你诸人若向者里会得，许你高步毗卢顶。\n\n","type":[]}
{"_id":{"$oid":"5b9a18d0367d5c0f40d230d0"},"title":"洞庭秋三十首 其四","dynasty":"明代","writer":"王夫之","content":"洞䆗虚无净一规，惊涛相即不相疑。精金大冶鍊幽蚃，俊鹘老鼍愁倾危。\n\n炎心已改何洗涤，高旻受荡还清嬉。妙香浮动非蘋芷，水雾上摄开轻吹。\n\n","type":[]}
{"_id":{"$oid":"5b9a18d0367d5c0f40d230d1"},"title":"黄州二首","dynasty":"宋代","writer":"孔武仲","content":"客路深秋一转蓬，淮天牢落此将穷。\n城开云水苍茫处，人在茅篁掩映中。\n对岸武昌风月近，千年赤壁是非空。\n悠悠陈迹慵开口，谩把筠竿伴钓翁。","type":[]}
{"_id":{"$oid":"5b9a18d0367d5c0f40d230d2"},"title":"周元孚过访见赠奉答时元孚方有南都司马之擢","dynasty":"明代","writer":"胡应麟","content":"翩翩词客气凌虚，朗润周郎玉不如。佐郡蚤持三尺剑，安边频著万言书。\n\n霞飘鸡舌黄金殿，雾拥螭头白玉除。四百楼台春雨后，看花何处不停车。\n\n","type":[]}
{"_id":{"$oid":"5b9a18d0367d5c0f40d230d3"},"title":"缄口翁","dynasty":"宋代","writer":"范成大","content":"君子取中道，常在语默间。\n多言固自费，不语良独难。\n此翁身如郑文渊，辨如悬河思如泉。\n迩来缄口欲挂壁，嗫嚅畏客翻可怜！\n君不见东家玉壶本弟兄，叩之犹解语分明。\n愿闻胚浑甚深义，定自能令一座倾。","type":[]}
{"_id":{"$oid":"5b9a18d0367d5c0f40d230d4"},"title":"留二季父二首 其一","dynasty":"宋代","writer":"葛胜仲","content":"敢向明时叹滞淹，得官迎养富鱼盐。百年永抱双亲恨，五斗犹欣二父沾。\n\n寿耋名应书绿字，康宁药不待青黏。虚堂梧竹饶幽趣，正好端居养智恬。\n\n","type":[]}
{"_id":{"$oid":"5b9a18d0367d5c0f40d230d5"},"title":"旅况","dynasty":"宋代","writer":"释文珦","content":"日暮投村馆，凄然逆旅情。\n地荒频有盗，城远不闻更。\n度岁无多日，思乡是几程。\n听鸡还束被，霜月伴晨征。","type":[]}
{"_id":{"$oid":"5b9a18d0367d5c0f40d230d6"},"title":"题李尊师松树障子歌","dynasty":"唐代","writer":"杜甫","content":"老夫清晨梳白头，玄都道士来相访。握发呼儿延入户， \n 手提新画青松障。障子松林静杳冥，凭轩忽若无丹青。 \n 阴崖却承霜雪干，偃盖反走虬龙形。老夫平生好奇古， \n 对此兴与精灵聚。已知仙客意相亲，更觉良工心独苦。 \n 松下丈人巾屦同，偶坐似是商山翁。怅望聊歌紫芝曲， \n 时危惨澹来悲风。","type":[]}
{"_id":{"$oid":"5b9a18d0367d5c0f40d230d7"},"title":"忆秦娥","dynasty":"近代","writer":"顾宪融","content":"心香爇。心田种出情花叶。情花叶。些儿红上，美人双靥。\n\n团圞月子重新缺。相逢已晚还离别。还离别。梦中欢笑，醒来呜咽。\n\n","type":[]}
{"_id":{"$oid":"5b9a18d2367d5c0f40d230d8"},"title":"游仙词八首 其七","dynasty":"元代","writer":"郭翼","content":"麟洲宫殿五云高，夜赴瑶池宴碧桃。借得仙人红尾凤，月中飞影拂波涛。\n\n","type":[]}
{"_id":{"$oid":"5b9a18d2367d5c0f40d230d9"},"title":"送吴容之进士还歙","dynasty":"明代","writer":"程敏政","content":"二月莺花满帝城，手扳黄柳送君行。传家旧熟麟经笔，中选新题雁塔名。\n\n画舫摇春新旅况，綵衣称寿足亲情。还乡不久应趋召，重簉鹓行玉佩声。\n\n","type":[]}
{"_id":{"$oid":"5b9a18d2367d5c0f40d230da"},"title":"甲辰元日","dynasty":"宋代","writer":"陈纪","content":"屋角鸡声一岁分，起搔吟鬓惜芳辰。江山有恨英雄老，天地无私草木春。\n\n柏叶又倾新岁酒，梅花同是隔年人。东风著物能多少，写入清诗句句新。\n\n","type":[]}
{"_id":{"$oid":"5b9a18d2367d5c0f40d230db"},"title":"题翠云堂","dynasty":"清代","writer":"弘历","content":"四株松树四时翠，一坐书堂一赏云。何必山岚将谷霭，怒涛细浪总氤氲。\n\n","type":[]}
{"_id":{"$oid":"5b9a18d2367d5c0f40d230dc"},"title":"少年行（一作汉宫少年行）","dynasty":"唐代","writer":"雍陶","content":"不倚军功有侠名，可怜球猎少年情。戴铃健鹘随声下， \n 撼珮骄骢弄影行。觅匠重装燕客剑，对人新按越姬筝。 \n 岂知儒者心偏苦，吟向秋风白发生。","type":[]}
{"_id":{"$oid":"5b9a18d2367d5c0f40d230dd"},"title":"夜泛","dynasty":"宋代","writer":"苏泂","content":"澄波湛湛接新秋，月子波心印一钩。\n荷叶乱花看不见，夜深时有小龙游。","type":[]}
{"_id":{"$oid":"5b9a18d2367d5c0f40d230de"},"title":"山中何所有 其三","dynasty":"宋代","writer":"于石","content":"卫人将授甲，鹤有乘轩宠。爱人不如禽，士固不为用。\n\n唐人竞朝梁，怒杀孙供奉。兽犹知有君，人胡不愧悚。\n\n","type":[]}
{"_id":{"$oid":"5b9a18d2367d5c0f40d230df"},"title":"玉漏迟 明湖白莲","dynasty":"当代","writer":"林修竹","content":"荷香飘水上，明湖胜地，辄为神往。绿柳垂杨，花绰约波心荡。\n\n一望婷婷十里，琼玉姿、高华堪赏。清溪漾。出水不滓，芳洁无两。\n\n年年红袖青衫，尽湖上纳凉，花间荡桨。水榭亭台，风景令人怀想。\n\n十顷白莲碧荷，送凉味、微风轻飏。静无浪。到处笙歌画舫。\n\n","type":[]}
{"_id":{"$oid":"5b9a18d2367d5c0f40d230e0"},"title":"长安寓居寄赠贾岛","dynasty":"唐代","writer":"马戴","content":"岁暮见华发，平生志半空。\n孤云不我弃，归隐与谁同。\n枉道紫宸谒，妨栽丹桂丛。\n何如随野鹿，栖止石岩中。","type":[]}
{"_id":{"$oid":"5b9a18d2367d5c0f40d230e1"},"title":"冬日得冯少宰用韫书问寄谢一首","dynasty":"明代","writer":"于慎行","content":"北风一以厉，雨雪何漫漫。江湖莽浩淼，周道阻且艰。\n\n故人在千里，寄我双罗纨。织成不惜远，为念衣裳单。\n\n感兹平生意，提挈再三叹。别离未觉久，年光忽欲阑。\n\n幸有裘与褐，可以禦岁寒。七章匪不丽，所适燠且安。\n\n卷衣置箧笥，怊怅不能谖。\n\n","type":[]}
{"_id":{"$oid":"5b9a18d3367d5c0f40d230e2"},"title":"过安南西贡有感 其四","dynasty":"清代","writer":"黄遵宪","content":"九真象郡吾南土，秦汉以前既版图。一自三杨倡议后，珠崖永弃不还珠。\n\n","type":[]}
{"_id":{"$oid":"5b9a18d3367d5c0f40d230e3"},"title":"颂古 其十四","dynasty":"宋代","writer":"释慧空","content":"盲人端的有眼，铁牛通身无骨。不信问取桃花，便见灵云败阙。\n\n","type":[]}
{"_id":{"$oid":"5b9a18d3367d5c0f40d230e4"},"title":"逍遥咏","dynasty":"宋代","writer":"宋太宗","content":"含元得一本真宗，误者平论总是空。\n万象都来皆备数，千言譬谕了然通。\n才高俊彦优堪赏，窃禄偷安有异同。\n唯愿他心如似我，不教陷恶罪身中。","type":[]}
{"_id":{"$oid":"5b9a18d3367d5c0f40d230e5"},"title":"晚望东村","dynasty":"元代","writer":"张昱","content":"开门见东村，晨光尚蒙昧。白云何处来，适与予心会。\n\n","type":[]}
{"_id":{"$oid":"5b9a18d3367d5c0f40d230e6"},"title":"天目狮子岩","dynasty":"明代","writer":"徐渭","content":"我昔闻真人，言修不死身。选地满天下，与鬼争青城。\n\n一岫插天日，宛尔怒猊狞。老释据其口，黄冠复来争。\n\n黄冠匪他人，云是真人孙。聃昙本上圣，高道超沈冥。\n\n说教虽异轨，俱以退让名。区区百尺铁，青红抺秋荣。\n\n龙女买色线，一夕绣可成。胡为两龙象，角吻同苍蝇。\n\n赋此觉蚩蚩，鉴之慎勿听。\n\n","type":[]}
{"_id":{"$oid":"5b9a18d3367d5c0f40d230e7"},"title":"送云客赴春官 其一","dynasty":"明代","writer":"王彦泓","content":"吟坛饮社共髫年，互语闲情登几联。我已荷衫卸拘束，君今芸阁伫摩编。\n\n才华淡写宫眉妩，标格平趋国步妍。预想捷书春夜到，玉人喧笑画屏前。\n\n","type":[]}
{"_id":{"$oid":"5b9a18d3367d5c0f40d230e8"},"title":"端午贴子词 皇帝阁六首 其四","dynasty":"宋代","writer":"真德秀","content":"当宁求贤轸虑长，每因佳节忆沉湘。不须五色纫成线，自有忠言补舜裳。\n\n","type":[]}
{"_id":{"$oid":"5b9a18d3367d5c0f40d230e9"},"title":"赠陈子仪中翰奉使南归","dynasty":"明代","writer":"郭之奇","content":"皇华使者束轻装，谁奏骊歌四牡旁。二载相依同舍客，漳潮咫尺未殊乡。\n\n不谓离群今日意，忽因黯淡暮春肠。春肠百结难相赠，春色犹堪问一方。\n\n此去湖西春未尽，扁舟宛在湖中央。千条弱柳垂朝碧，十里娇荷动午光。\n\n游人但撷诗人料，西湖仍为西子妆。千杯渌酒应时有，一曲清歌何可当。\n\n我亦思归魂梦逐，愿随烟景继途长。凭君留取春湖色，莫令秋葭结露霜。\n\n","type":[]}
{"_id":{"$oid":"5b9a18d3367d5c0f40d230ea"},"title":"七月十六日赐九十一岁老和尚","dynasty":"清代","writer":"玄烨","content":"暑退全消陌上尘，盂兰大喜见姚秦。临风洗钵龙池雨，凝露舒莲鹫岭春。\n\n送节双轮同梦幻，持心半偈见深淳。循环已识盈虚理，不向山僧更问津。\n\n","type":[]}
{"_id":{"$oid":"5b9a18d3367d5c0f40d230eb"},"title":"仝赵献武林洁甫饮仲仁宅","dynasty":"明代","writer":"佘翔","content":"谁道元龙傲，相逢意转亲。但教千日醉，莫笑百年贫。\n\n风雨能留客，烟花不负人。夜来占太史，星已聚荀陈。\n\n","type":[]}
{"_id":{"$oid":"5b9a18d5367d5c0f40d230ec"},"title":"和靖江府钟纪善韵 其二","dynasty":"明代","writer":"程通","content":"辽东望江左，荡荡是天衢。日侍亲王驾，云从长者车。\n\n歌曾誇白雪，酒不羡黄垆。归向朝端说，今吾非故吾。\n\n","type":[]}
{"_id":{"$oid":"5b9a18d5367d5c0f40d230ed"},"title":"早春豫斋先生招饮寿乐亭即席八韵","dynasty":"明代","writer":"李梦阳","content":"每当和煦日，径造赏春台。为与岁华约，非因歌舞来。\n\n乾坤从白发，节序且红梅。转径寻花发，凭轩数雁回。\n\n日斜云故拥，地煖气仍催。彭泽羲皇意，河间礼乐才。\n\n激昂还玉笛，烂熳有金杯。坐待中天月，长风雾巳开。\n\n","type":[]}
{"_id":{"$oid":"5b9a18d5367d5c0f40d230ee"},"title":"鹧鸪天 山居忆老仆及麾下竹鼠有寄","dynasty":"当代","writer":"熊东遨","content":"堪羡虫王耐得闲，终朝坐对好湖山。念千百遍成何用，有二三人足抱团。\n\n多少事，古今寒，孤峰且看众贤攀。茅檐新结清溪畔，东倒西歪一两间。\n\n","type":[]}
{"_id":{"$oid":"5b9a18d5367d5c0f40d230ef"},"title":"雨後绝凉偶作","dynasty":"宋代","writer":"陆游","content":"槐阴日色薄，桐叶雨声长。\n林下有余适，城中无此凉。\n浮瓜寒水碧，斸药小鉏香。\n未许陶潜达，华簪何足忘。","type":[]}
{"_id":{"$oid":"5b9a18d5367d5c0f40d230f0"},"title":"吴刺史祠","dynasty":"明代","writer":"梁以壮","content":"昨夜江边梦寐劳，晋朝人物此清操。贪泉化水千寻洁，廉吏如峰四百高。\n\n返照石厓开古镜，到风春树长新涛。亦将行野为君诵，驷马齐宫久草蒿。\n\n","type":[]}
{"_id":{"$oid":"5b9a18d5367d5c0f40d230f1"},"title":"乐府十二首","dynasty":"明代","writer":"皇甫汸","content":"典礼成，四海谧。享祀禋，九庙翼。考明堂，筵太室。献皇跻，烈祖匹。\n\n故鬼小，幽灵假。咏孝思，歆明德。\n\n","type":[]}
{"_id":{"$oid":"5b9a18d5367d5c0f40d230f2"},"title":"括浙江潮候","dynasty":"宋代","writer":"释赞宁","content":"午未未未申，申卯卯辰辰。\n巳巳巳午午，朔望一般轮。","type":[]}
{"_id":{"$oid":"5b9a18d5367d5c0f40d230f3"},"title":"诸公载酒贺余休致水村农卿有诗次韵 其三","dynasty":"宋代","writer":"刘克庄","content":"别无穴隙可钻窥，常恐冥行践骇机。恰则赐环烦内引，俄然只履已西归。\n\n都忘紫禁烟花绕，绝喜青山笋蕨肥。应被水村翁冷笑，争墩未了又争矶。\n\n","type":[]}
{"_id":{"$oid":"5b9a18d5367d5c0f40d230f4"},"title":"虞美人","dynasty":"唐代","writer":"顾夐","content":"晓莺啼破相思梦，帘卷金泥凤。宿妆犹在酒初醒， \n 翠翘慵整倚云屏，转娉婷¤ \n 香檀细画侵桃脸，罗袂轻轻敛。佳期堪恨再难寻， \n 绿芜满院柳成阴，负春心。 \n 触帘风送景阳钟，鸳被绣花重。晓帏初卷冷烟浓， \n 翠匀粉黛好仪容，思娇慵¤ \n 起来无语理朝妆，宝匣镜凝光。绿荷相倚满池塘， \n 露清枕簟藕花香，恨悠扬。 \n 翠屏闲掩垂珠箔，丝雨笼池阁。露粘红藕咽清香， \n 谢娘娇极不成狂，罢朝妆¤ \n 小金鸂鶒沈烟细，腻枕堆云髻。浅眉微敛注檀轻， \n 旧欢时有梦魂惊，悔多情。 \n 碧梧桐映纱窗晚，花谢莺声懒。小屏屈曲掩青山， \n 翠帏香粉玉炉寒，两蛾攒¤ \n 颠狂年少轻离别，孤负春时节。画罗红袂有啼痕， \n 魂销无语倚闺门，欲黄昏。 \n 深闺春色劳思想，恨共春芜长。黄鹂娇转泥芳妍， \n 杏枝如画倚轻烟，锁窗前¤ \n 凭阑愁立双蛾细，柳影斜摇砌。玉郎还是不还家， \n 教人魂梦逐杨花，绕天涯。 \n 少年艳质胜琼英，早晚别三清。莲冠稳篸钿篦横， \n 飘飘罗袖碧云轻，画难成¤ \n 迟迟少转腰身袅，翠靥眉心小。醮坛风急杏枝香， \n 此时恨不驾鸾皇，访刘郎。","type":[]}
{"_id":{"$oid":"5b9a18d5367d5c0f40d230f5"},"title":"次韵孔舍人曝书","dynasty":"宋代","writer":"张耒","content":"图书陈秘奥，樽俎肆雍容。\n玉殿朝回答，蓬山深处峰。\n探囊图轴旧，题壁姓名重。\n盛世年年事，新篇莫厌供。","type":[]}
{"_id":{"$oid":"5b9a18d6367d5c0f40d230f6"},"title":"浣溪沙 清晨某站","dynasty":"当代","writer":"汪洋","content":"抹轨冲暝蝶梦收，野灯三两洞新愁，天涯人物本天囚。\n\n衫薄但输风露满，病深尤羡竹篱幽，人言不久过徐州。\n\n","type":[]}
{"_id":{"$oid":"5b9a18d6367d5c0f40d230f7"},"title":"壬申春，国难有感 其七","dynasty":"清代","writer":"薛昂若","content":"钱财日日付东风，弄到民贫国亦穷。矮鬼连朝烧更杀，频挥老泪哭英雄。\n\n","type":[]}
{"_id":{"$oid":"5b9a18d6367d5c0f40d230f8"},"title":"杨周二子墓下作寄怀王山人","dynasty":"清代","writer":"严可均","content":"侵晨携斗酒，流眺城南隅。碧波带长麓，寒光清有余。\n\n群鸦一以噪，累累多丘墟。念彼地下人，生前良我徒。\n\n杨子雕龙手，周生野鹤如。飘飘两词客，长伴孙太初。\n\n流行随大化，一去无贤愚。寥寥四五子，后死尔与余。\n\n感此一相酹，沈吟立斯须。\n\n","type":[]}
{"_id":{"$oid":"5b9a18d6367d5c0f40d230f9"},"title":"齐天乐 万寿节","dynasty":"明代","writer":"俞彦","content":"荣光亿道长春节，流虹又逢绕电。万国梯航，八方蹈舞，干羽两阶呈遍。\n\n云祥舜旦。更日丽尧年，风清禹甸。紫玉班中，五明宫里仙人现。\n\n遥遥西望长安。把南山乐只，一杯期献。再展芹私，萦怀曝爱，惟有升平堪愿。\n\n边尘净扫。尽世界熙熙，太平重见。漫道齐天，后天勤未倦。\n\n","type":[]}
{"_id":{"$oid":"5b9a18d6367d5c0f40d230fa"},"title":"和颜长官百咏 其七 山居","dynasty":"宋代","writer":"朱继芳","content":"宿世仙家十二楼，误婴时网未深愁。浮丘辈行如相觅，骑却紫云归去休。\n\n","type":[]}
{"_id":{"$oid":"5b9a18d6367d5c0f40d230fb"},"title":"甲申二月二十三日问马坰野寓宝坻公署有感时令君曹公将内召","dynasty":"明代","writer":"申佳允","content":"山映崆峒带远晖，晴楼沙树昔年非。地经烽火寒烟乱，鸟积斜阳塞草肥。\n\n古梵疏钟声绕梦，孤城细雨泪沾衣。春风信宿神明宰，又复搴惟傍紫薇。\n\n","type":[]}
{"_id":{"$oid":"5b9a18d6367d5c0f40d230fc"},"title":"送平阴杨令迁晋府审理二十二韵","dynasty":"明代","writer":"于慎行","content":"藉甚神明宰，循良踵二京。关西绵世胄，梁苑茂家声。\n\n玉季雄霜府，兰昆比月卿。谈经推上第，緤组试专城。\n\n濊泽同春育，孤操共水清。莱芜尘甑满，单父玉琴鸣。\n\n纪政驯田雉，忧时愤海鲸。悬金亲教射，握槊自观兵。\n\n月禀挥将尽，云徒练已成。不甘驰羽檄，直欲请长缨。\n\n庙画方蒐俊，藩僚亦采英。会闻公府辟，先假士师名。\n\n彭泽归陶令，长沙召贾生。儿童啼拥路，父老泣沾纮。\n\n花树存遗爱，棠阴郁别情。幽居门久杜，过访盖频倾。\n\n听雨山坳醉，冲寒渡口迎。谈玄词要妙，举白气纵横。\n\n自觉交情洽，谁堪远思盈。寒冰结去水，飞雪绕前旌。\n\n鼓吹声何急，骊驹赋载赓。壮心应未已，斗畔倚青萍。\n\n","type":[]}
{"_id":{"$oid":"5b9a18d6367d5c0f40d230fd"},"title":"感寓","dynasty":"宋代","writer":"刘弇","content":"岁月忽其除，飒焉悲凛秋。商飙号晨林，脱叶舞梧楸。\n\n鸟边下白道，木末扬寒流。闺人促幽杼，客子怅远游。\n\n云阔眇天半，俯景独迟留。阴霾扫不得，千古空沧洲。\n\n","type":[]}
{"_id":{"$oid":"5b9a18d6367d5c0f40d230fe"},"title":"文宣王及其弟子赞 其二","dynasty":"宋代","writer":"赵构","content":"德行首科，显冠学徒。不迁不贰，乐道以居。食埃甚忠，在陋自如。\n\n宜称贤哉，岂止不愚。\n\n","type":[]}
{"_id":{"$oid":"5b9a18d6367d5c0f40d230ff"},"title":"雨晴访芸生归而有作，因赠并寄寰尘","dynasty":"清代","writer":"沈尹默","content":"坐爱微凉一散襟，酒杯还与澹相寻。闲身可饫风尘味，末俗难知道路心。\n\n劫急一枰终扰攘，雨鸣连日暗销沉。前头已试风波险，要与先生放浪吟。\n\n","type":[]}
{"_id":{"$oid":"5b9a18d7367d5c0f40d23100"},"title":"景辰张先生校文福建归林公崇高画闽溪放棹图赋诗其上以饯因次韵就题","dynasty":"元代","writer":"陶宗仪","content":"一棹闽溪下濑船，千岩万壑路勾连。榕阴处处浮岚外，杜宇声声落照边。\n\n考试来临多士上，宦游向在十年前。故人分手难为别，写得云山上蜀笺。\n\n","type":[]}
{"_id":{"$oid":"5b9a18d8367d5c0f40d23101"},"title":"答刘泾书 其二","dynasty":"宋代","writer":"米芾","content":"巨舰横江稳不摇，顺浮溟涨午时潮。江南晴色山无翳，乞与閒人取次描。\n\n","type":[]}
{"_id":{"$oid":"5b9a18d8367d5c0f40d23102"},"title":"答刘仲贞","dynasty":"明代","writer":"欧大任","content":"山中注易不须删，稷下谁知有鹖冠。我自最怜嵩少色，白云披褐几回看。\n\n","type":[]}
{"_id":{"$oid":"5b9a18d8367d5c0f40d23103"},"title":"梁尘诗","dynasty":"南北朝","writer":"萧纲","content":"依帷濛重翠，带日聚轻红。定为歌声起，非关团扇风。\n\n","type":[]}
{"_id":{"$oid":"5b9a18d8367d5c0f40d23104"},"title":"又和元可二篇 其一","dynasty":"宋代","writer":"薛季宣","content":"阳春倡者谁，欲和心已阑。故乡渺千里，念之一辛酸。\n\n人生足离合，岂在共盘餐。胡然儿女情，苛留太无端。\n\n焉得不系舟，使我怀抱宽。信美非吾家，会且即所安。\n\n后园桃李秋，芜径草木繁。酒来辄竟醉，歌强难为欢。\n\n风雨打寒食，枯河尽瀰漫。故乏猜嫌累，谁能整其冠。\n\n惟当适意尔，曷贵吕极官。晋贤泣楚囚，卫女赋竹竿。\n\n愿君悯羁思，所友路何曼。归哉昔在陈，孔圣乏体胖。\n\n幸非艰棘徒，亦复谢栾栾。\n\n","type":[]}
{"_id":{"$oid":"5b9a18d8367d5c0f40d23105"},"title":"满江红 其二 都中戏答人问","dynasty":"清代","writer":"周之琦","content":"万古云霄，问一羽、何人当得。但随分、南州承乏，油幢画戟。\n\n假节文从炎汉仿，借绯句亦香山觅。尽翩翩、斜压帽檐攲，螭坳立。\n\n曾待漏，金门夕。曾视草，銮坡侧。却翻疑定远，功成投笔。\n\n麋鹿方惭簪绂系，貂婵那自兜鍪出。是虎贲、还是蔡中郎，君须识。\n\n","type":[]}
{"_id":{"$oid":"5b9a18d8367d5c0f40d23106"},"title":"悼山谷五首 其五","dynasty":"宋代","writer":"释德洪","content":"平昔驭风骑气，如今夜雨荒丘。欲动西州华屋，空馀南浦渔舟。\n\n","type":[]}
{"_id":{"$oid":"5b9a18d8367d5c0f40d23107"},"title":"延平得雪","dynasty":"宋代","writer":"陈宓","content":"衍山先自无尘土，更着飞琼细糁看。\n可笑一生缘好事，却将衰鬓敌隆寒。","type":[]}
{"_id":{"$oid":"5b9a18d8367d5c0f40d23108"},"title":"冬日","dynasty":"宋代","writer":"利登","content":"藤果累累熟，山晴自绕檐。\n断薪经雨湿，野菜着霜甜。\n诗秒客相笑，家贫鹤不嫌。\n谁能更惆怅，痴坐卷疎帘。","type":[]}
{"_id":{"$oid":"5b9a18d8367d5c0f40d23109"},"title":"閒云馆为张洪老作","dynasty":"明代","writer":"杨起元","content":"从君起版筑，论学圣人前。四海仰高风，亹亹二十年。\n\n一念慰慈颜，屡疏辞细旃。孝动皇情允，多子徒留连。\n\n浩浩江汉流，苍苍匡卢烟。行行望城阙，悠悠归园田。\n\n慈亲在高堂，稚子绕膝边。已悟静者心，不复窥陈编。\n\n室中地不扫，壁上琴无弦。请问唐虞理，浮云同漠然。\n\n","type":[]}
{"_id":{"$oid":"5b9a18d9367d5c0f40d2310a"},"title":"赠文二","dynasty":"明代","writer":"庄昶","content":"一灯何处写相知，对坐寒窗暮雨时。诗本平生非杜甫，琴才临老遇钟期。\n\n尽堪出手名家早，但觉忘年得友迟。肯许无言真妙处，欲将千古慰深思。\n\n","type":[]}
{"_id":{"$oid":"5b9a18d9367d5c0f40d2310b"},"title":"庭竹","dynasty":"宋代","writer":"释智圆","content":"移去群花种此君，满庭寒翠更无尘。\n暑天闲绕烦襟尽，犹有清风借四邻。","type":[]}
{"_id":{"$oid":"5b9a18d9367d5c0f40d2310c"},"title":"秋岸芦花歌","dynasty":"明代","writer":"邓云霄","content":"芦花两岸堆成雪，旅客怀归心欲绝。轻棹如浮剡曲舟，开尊似坐瑶池月。\n\n年华随水向东流，芦荻无心亦白头。正苦征鸿偏怨夜，翻憎络纬竞吟秋。\n\n芦花飞去如蓬转，乡路微茫水深浅。村童莫更□笳吹，恐惹边风入柳枝。\n\n","type":[]}
{"_id":{"$oid":"5b9a18d9367d5c0f40d2310d"},"title":"胡文昌和东坡子由彭城月诗并绿澹庵新州以所","dynasty":"宋代","writer":"陈元晋","content":"澹庵眼似坡仙高，眇视轩冕如秋毫。\n忠臣要作社稷计，那知平陆生风涛。\n当时盖亦轻余子，富贵转头真逝水。\n汗青不朽姓字香，百世闻风尚兴起。\n函关正要封泥丸，金陵王气开龙蟠。\n一书乞借尚方剑，缙绅环睨心为寒。\n要扶銮驾还都汴，鼎镬在前颜不变。\n低头辨了着南冠，敛手笑还丞相板。\n飞鸢跕跕古锦山，气老益壮穷益坚。\n银河流空月照地，肺肝洞作冰玉看。\n缅怀坡仙亦大好，诗比离骚兴香草。\n持杯满满贺素娥，岭海百年逢二老。\n闻孙趾美德不贫，清文高节犹前人。\n何当佳话重拈出，只惭授简梁园客。","type":[]}
{"_id":{"$oid":"5b9a18d9367d5c0f40d2310e"},"title":"二月九日瞻望大驾渡江作","dynasty":"明代","writer":"王绂","content":"风送龙舟正落潮，山形盘踞郁岧峣。帝图久已超三代，王气何曾数六朝。\n\n樯橹中流江路迥，旌旗夹岸海天遥。只今万国歌游豫，不独康衢稚子谣。\n\n","type":[]}
{"_id":{"$oid":"5b9a18d9367d5c0f40d2310f"},"title":"友芳园杂咏为吕心文作二十五首 其十四 大雅山居","dynasty":"明代","writer":"欧大任","content":"有待觉为烦，委休已堪老。雅音未寥寥，书带千年草。\n\n","type":[]}
{"_id":{"$oid":"5b9a18d9367d5c0f40d23110"},"title":"宛在堂中即事 其十四","dynasty":"明代","writer":"郭之奇","content":"雨过忽变芳草，潮退时翻落花。清景当前屡易，浮生此际何涯。\n\n","type":[]}
{"_id":{"$oid":"5b9a18d9367d5c0f40d23111"},"title":"挽张春卿尚书","dynasty":"宋代","writer":"陈傅良","content":"论建回天力，生平与众同。\n居常焚谏草，人自避乘骢。\n朝誉多张仲，家声近鲁公。\n挽辞吾不愧，收入汗青中。","type":[]}
{"_id":{"$oid":"5b9a18d9367d5c0f40d23112"},"title":"除夕","dynasty":"明代","writer":"文徵明","content":"白发婆娑夜不眠，孙曾绕膝更翩跹。已知明旦非今日，不觉残龄又一年。\n\n旧事悲欢灯影里，春风消息酒杯前。更阑人静鸡声起，却对梅花一灿然。\n\n","type":[]}
{"_id":{"$oid":"5b9a18d9367d5c0f40d23113"},"title":"江北纪行十六绝 其十五 桐城赠方与义同年","dynasty":"明代","writer":"张吉","content":"鬓根花影帽檐风，闪闪风花百醉中。欲蹑芒鞋寻别墅，今吾恐与故吾同。\n\n","type":[]}
{"_id":{"$oid":"5b9a18da367d5c0f40d23114"},"title":"渔歌子 其四","dynasty":"近代","writer":"黄公渚","content":"绛色裲裆双髻丫。踏歌连臂唱村娃。红姤婐，绿槎枒。\n\n一树山茶若个家。\n\n","type":[]}
{"_id":{"$oid":"5b9a18da367d5c0f40d23115"},"title":"颂古五十三首 其四十九","dynasty":"宋代","writer":"释文礼","content":"天地广无边，何云藏北斗。跛脚老云门，未明三八九。\n\n","type":[]}
{"_id":{"$oid":"5b9a18da367d5c0f40d23116"},"title":"次韵章兄雨中 其五","dynasty":"元代","writer":"黄溍","content":"草长故山怀独往，苔生今雨叹离居。谁能共饮桃源酒，一醉千年不愿馀。\n\n","type":[]}
{"_id":{"$oid":"5b9a18db367d5c0f40d23117"},"title":"郊行感事","dynasty":"清代","writer":"王又旦","content":"酒入愁肠恰半升，东郊林下杖枯藤。心随夜半移枝鹊，身似门前饭粥僧。\n\n绿树饱酣山径雨，东风初泮大河冰。独怜亭尉今皆醉，不敢寻春过灞陵。\n\n","type":[]}
{"_id":{"$oid":"5b9a18db367d5c0f40d23118"},"title":"寓言十首 其六","dynasty":"明代","writer":"胡奎","content":"世无钟子期，孰知悲与喜。闻昔有韩娥，歌声绕梁起。\n\n一歌令人悲，再歌令人喜。同为齐中音，忧乐如转指。\n\n我有太古弦，泠泠泻秋水。所愿感人心，不愿感人耳。\n\n","type":[]}
{"_id":{"$oid":"5b9a18db367d5c0f40d23119"},"title":"翁踏孤舟立 其二","dynasty":"宋代","writer":"林希逸","content":"一叶孤舟小，生涯在钓筒。群飞看雁阵，独立是渔翁。\n\n浪与头俱白，颜因酒暂红。片帆烟渚外，瘦影夕阳中。\n\n蓬鬓千茎雪，芦花两岸风。烹鲈吹荻火，隔岸呼儿童。\n\n","type":[]}
{"_id":{"$oid":"5b9a18db367d5c0f40d2311a"},"title":"将谒延庐州行至板桥忽病而止复还建康以五诗","dynasty":"宋代","writer":"赵蕃","content":"甑倒悬知解死饥，故殊道路永为嗤。\n我今恃有彭州牧，二柄宁当复误疑。","type":[]}
{"_id":{"$oid":"5b9a18db367d5c0f40d2311b"},"title":"憩颜子予海山别业","dynasty":"宋代","writer":"释绍嵩","content":"群峰当户晓岚晴，杨柳风和日听莺。\n郭外春山明锦绣，门前弱水即蓬瀛。\n期登野阁闲应甚，来惯幽禽近不惊。\n独凭栏干意难写，绿桑疏处哺牛鸣。","type":[]}
{"_id":{"$oid":"5b9a18db367d5c0f40d2311c"},"title":"故少师张魏公挽词三章三章","dynasty":"宋代","writer":"杨万里","content":"读昜堂边路，曾闻赤舄声。\n心从画前到，身在昜中行。\n忧国何缘寿，思亲岂欲生。\n不应永州月，犹傍雨窗明。","type":[]}
{"_id":{"$oid":"5b9a18db367d5c0f40d2311d"},"title":"声声慢","dynasty":"当代","writer":"王陈常","content":"生而好古，老未知生，诗书误了平生。自有生来，操持不善谋生。\n\n虚生五十七载，叹今生、只作先生。养生主，尚閒无半日，寄嘅浮生。\n\n窃信前生是蠹，任群生扰扰，笑我狂生。生子生孙，犹堪不负吾生。\n\n明知此生休矣，愿他生、不作儒生。得生趣，正不识、修到几生。\n\n","type":[]}
{"_id":{"$oid":"5b9a18dc367d5c0f40d2311e"},"title":"答王百谷见寄","dynasty":"明代","writer":"欧大任","content":"长安携手问游梁，曾忆同时谒建章。开阁尔为丞相客，过江吾愧尚书郎。\n\n遥知羔币辞莲府，老向驺车负草堂。明日东归变名姓，傥逢梅福在吴阊。\n\n","type":[]}
{"_id":{"$oid":"5b9a18dc367d5c0f40d2311f"},"title":"补瓢 其一","dynasty":"明代","writer":"宗林","content":"足迹寻常懒过桥，栖栖今日又明朝。诗情冷淡霜中菊，服色离披雪后蕉。\n\n贫里有谁分米送，禁山无处觅柴烧。老来自笑贪心在，还对清泉补破瓢。\n\n","type":[]}
{"_id":{"$oid":"5b9a18dc367d5c0f40d23120"},"title":"秋日游青山访太白墓二首 其二","dynasty":"宋代","writer":"李之仪","content":"淹时苦炎暑，此日遇初秋。旧籍存千亩，彝伦咏九畴。\n\n但能寻旷荡，何必事深幽。未愧辽东笑，真成知北游。\n\n","type":[]}
{"_id":{"$oid":"5b9a18dc367d5c0f40d23121"},"title":"再送华泉","dynasty":"明代","writer":"周伦","content":"驱车出长干，放船溯江潮。归云薄东鲁，转柁凭南飙。\n\n朱夏火旗帜，烈日燔征旄。系缆遵广原，周行谢波涛。\n\n回首世途隘，步屧云山高。山中产芝草，猿鹤元相招。\n\n时窥南华篇，白日从逍遥。\n\n","type":[]}
{"_id":{"$oid":"5b9a18dc367d5c0f40d23122"},"title":"题临川李子经文藁","dynasty":"宋代","writer":"杨万里","content":"圣经贤传紧关津，骚客诗家妙斧斤。总被先生漏消息，不令后辈隔知闻。\n\n都城一日纸增价，天下几人贫似君。不要绨袍却归去，平生笑杀送穷文。\n\n","type":[]}
{"_id":{"$oid":"5b9a18dc367d5c0f40d23123"},"title":"江阴晓行","dynasty":"清代","writer":"邹本荃","content":"百里澄江路，衣侵晓雾轻。潮乘风势涌，露共日华明。\n\n岸隔荒村犬，声移绿树莺。归期拟此际，问寝待鸡鸣。\n\n","type":[]}
{"_id":{"$oid":"5b9a18dc367d5c0f40d23124"},"title":"祭岳回重赠孟都督","dynasty":"唐代","writer":"韩翃","content":"封作天齐王，清祠太山下。鲁公秋赛毕，晓日回高驾。 \n 从骑尽幽并，同人皆沈谢。自矜文武足，一醉寒溪夜。","type":[]}
{"_id":{"$oid":"5b9a18dc367d5c0f40d23125"},"title":"浣溪沙（和张文伯海棠）","dynasty":"宋代","writer":"王之道","content":"过雨花容杂笑啼。淡妆深注半开时。娇娆情态自天姿。 \n 新浴太真增艳丽，微风新燕斗清奇。绿窗朱户雅相宜。","type":[]}
{"_id":{"$oid":"5b9a18dc367d5c0f40d23126"},"title":"春日早起","dynasty":"清代","writer":"陈曾寿","content":"晓日朦胧闻竹鸡，杂花写影石栏西。竹苞才吐青青节，穿径杨花踏作泥。\n\n","type":[]}
{"_id":{"$oid":"5b9a18dc367d5c0f40d23127"},"title":"寄永堂","dynasty":"宋代","writer":"沈说","content":"落日照江东，思君讯便风。\n栖迟定何处，约莫过残冬。\n小隐时曾到，安书久未通。\n处怜心易老，盘屈似寒松。","type":[]}
{"_id":{"$oid":"5b9a18de367d5c0f40d23128"},"title":"游天池山","dynasty":"明代","writer":"谢孟安","content":"夙性爱丘壑，不惮穷跻攀。兹峰特神秀，上抗浮云端。\n\n幽寻叹奇绝，俯瞰何其宽。同游六七辈，一一皆儒冠。\n\n岚翠袭衣袂，风泉听潺湲。绝顶有巨石，平铺势团团。\n\n天成几洼窟，奚用斤斧钻。冬夏水不竭，可以怡心颜。\n\n泓澄映星象，风云常往还。古人善取譬，名曰天池山。\n\n东望大瀛海，万里生波澜。中流屹孤岛，袤延若连环。\n\n在昔富乔木，今见馀榛菅。我昔家上头，凝睇生悲酸。\n\n马鬣委草蔓，岁久恐灭漫。春秋缺拜扫，于心曷能安。\n\n繁华感畴昔，岁月如惊湍。人去山已空，野鸟鸣间关。\n\n有时动归念，恨无双飞翰。叹息川路遥，跋涉诚艰难。\n\n而我今白首，梦寐空盘桓。\n\n","type":[]}
{"_id":{"$oid":"5b9a18de367d5c0f40d23129"},"title":"又和前韵二首 其二","dynasty":"宋代","writer":"释德洪","content":"篇篇俊逸间清新，老阅群才始见真。秀却采莲溪畔态，豪吞指壁柱边瞋。\n\n肺肠旧信能缠锦，文字今知解斗春。笔力肯低容我和，诗成无惜寄来频。\n\n","type":[]}
{"_id":{"$oid":"5b9a18de367d5c0f40d2312a"},"title":"与马天常留别","dynasty":"明代","writer":"邵宝","content":"汪伦送我不如君，君到严州路亦分。莫道桃花潭水浅，回头还薄富春云。\n\n","type":[]}
{"_id":{"$oid":"5b9a18de367d5c0f40d2312b"},"title":"试笔偶书二首 其二","dynasty":"宋代","writer":"曹勋","content":"道友山间四散居，忽然相会亦旬馀。直须把盏如村醉，醉后歌欢更自如。\n\n","type":[]}
{"_id":{"$oid":"5b9a18de367d5c0f40d2312c"},"title":"南山一株松","dynasty":"明代","writer":"郑善夫","content":"南山一株松，衣被何婵嫣。上焉绝云气，下者抵流泉。\n\n季秋零露冱，百草乃弃捐。修条抗回风，况结霜霰缘。\n\n附托一得所，斤斧那得前。所以保容华，阅岁及百千。\n\n纷纷蜉居子，岂知有大年。\n\n","type":[]}
{"_id":{"$oid":"5b9a18de367d5c0f40d2312d"},"title":"题卷子会","dynasty":"宋代","writer":"程公许","content":"龙飞景运诏宾兴，将相之阶自此升。\n毛颖铦锋须快战，楮生衷甲作先登。\n精思可使文加点，抄写能令价倍增。\n努力杀青男子事，功名未尽剡溪藤。","type":[]}
{"_id":{"$oid":"5b9a18de367d5c0f40d2312e"},"title":"浣溪沙","dynasty":"清代","writer":"汪东","content":"电毂风轮夹道驰。巍巍杰构与天齐。长安丽日正春时。\n\n一笑相逢哗白发，千言在口说红旗。信知此会古来稀。\n\n","type":[]}
{"_id":{"$oid":"5b9a18de367d5c0f40d2312f"},"title":"送丁大卿知庐州","dynasty":"宋代","writer":"姜特立","content":"寄迹双溪喜盍簪，剖符庐子遽分襟。\n伏波威著羌夷界，叔子恩怀江汉心。\n万里烟尘入长筭，二边风月待清吟。\n促归早晚飞丹诏，新雁回时有好音。","type":[]}
{"_id":{"$oid":"5b9a18de367d5c0f40d23130"},"title":"绝句九首 其三","dynasty":"元代","writer":"刘基","content":"雨馀烟柳约青丝，风过芹塘澹碧漪。正是愁来无著处，绿阴庭馆暮寒时。\n\n","type":[]}
{"_id":{"$oid":"5b9a18de367d5c0f40d23131"},"title":"吴门旅兴","dynasty":"明代","writer":"陈子升","content":"浪迹吴门且暂休，几多抛掷几多收。百金未买不龟手，一石尚看能点头。\n\n断简故开眢井匣，寒梅新照面山楼。木人独入丛花国，誇尽王孙春草游。\n\n","type":[]}
{"_id":{"$oid":"5b9a18df367d5c0f40d23132"},"title":"示侄休四首 其一","dynasty":"明代","writer":"杨爵","content":"旅舍空时家又空，秦关燕塞路难通。吾儿莫道饥寒苦，君子原来亦固穷。\n\n","type":[]}
{"_id":{"$oid":"5b9a18df367d5c0f40d23133"},"title":"用夹谷子括吴山晚眺韵十首","dynasty":"宋代","writer":"方回","content":"泰伯封疆四望宽，胜将吴越旧书观。\n苧罗山下春才到，麋鹿台边沼已寒。\n不有采香专怙宠，可能尝胆便除残。\n今年木德临心宿，重见家家衽席安。","type":[]}
{"_id":{"$oid":"5b9a18df367d5c0f40d23134"},"title":"詹仲信出示卜居诗佳甚作二绝句谢之","dynasty":"宋代","writer":"陆游","content":"年来阻阔动经时，忽见新篇乃尔奇。\n安得齐纨翦团扇，为君小草卜居诗？","type":[]}
{"_id":{"$oid":"5b9a18df367d5c0f40d23135"},"title":"忆汉月","dynasty":"清代","writer":"陆求可","content":"夜被姮娥相恼。今夜方才圆了。清光大地不能遮，多向花间树杪。\n\n停杯喧笑处，便对影、岂知衰老。新磨明镜在当中，权且将来一照。\n\n","type":[]}
{"_id":{"$oid":"5b9a18df367d5c0f40d23136"},"title":"虚舟二首","dynasty":"宋代","writer":"郭印","content":"野航一逍遥，湖海意自足。\n翩翩犯斗牛，谁谓推平陆。","type":[]}
{"_id":{"$oid":"5b9a18df367d5c0f40d23137"},"title":"张氏别业八首 其五 小若耶","dynasty":"明代","writer":"徐渭","content":"别沼分湖水，因名小若耶。水流有大小，却一样荷花。\n\n","type":[]}
{"_id":{"$oid":"5b9a18df367d5c0f40d23138"},"title":"晚春","dynasty":"唐代","writer":"刘希夷","content":"佳人眠洞房，回首见垂杨。寒尽鸳鸯被，春生玳瑁床。 \n 庭阴幕青霭，帘影散红芳。寄语同心伴，迎春且薄妆。","type":[]}
{"_id":{"$oid":"5b9a18df367d5c0f40d23139"},"title":"谷日大雪口号二首","dynasty":"明代","writer":"徐渭","content":"谷日之雪一何大，一尺一半自昨夜。望中飞絮已迷天，安得犹窥凤城瓦。\n\n横街十丈滑如油，短驴难踏转生愁。江边总有梅花发，诗客应无一个游。\n\n","type":[]}
{"_id":{"$oid":"5b9a18df367d5c0f40d2313a"},"title":"习彦威","dynasty":"宋代","writer":"宋庠","content":"四海习彦威，英英出江汉。\n高韵凌风翔，雕文夺星烂。\n感激阳秋辞，奸雄非所惮。\n蜀弱自为正，曹强乃名乱。\n阴忤柄臣意，飘然去恩馆。\n驱车自北门，四頋兴长饮。\n终焉谢病免，犹得为人半。\n缅矣身后名，临风寄悽惋。","type":[]}
{"_id":{"$oid":"5b9a18df367d5c0f40d2313b"},"title":"与王永锡廖敷锡同游三洲岩","dynasty":"明代","writer":"张吉","content":"仙岩渺何许，宛在碧岑间。我来不惮远，鼓枻湘水湾。\n\n亦有同舟客，荧荧俱妙颜。舍舟入岩际，岩溜方潺潺。\n\n探幽动野癖，窥罅讶天悭。云深隐白日，薄寒侵蒯菅。\n\n时见空洞表，悠悠鸾鹤还。安知峡山里，吏隐非真閒。\n\n芳筵湛清酤，代舞秉长蕳。苍壁多往躅，跻陵忘险艰。\n\n更闻有仙客，炼形依此山。去来骑苍鹿，飘忽难追攀。\n\n我欲见此客，敢辞捐佩环。再拜问至诀，永超生死关。\n\n","type":[]}
{"_id":{"$oid":"5b9a18e1367d5c0f40d2313c"},"title":"鹧鸪天","dynasty":"当代","writer":"林英男","content":"万里冥冥呼雁嘹，去年人面自夭夭。梦醒还忆泪珠滴，明灭尚随曦露消。\n\n枉种玉，未抽苗。月寒何处觅鲛绡？山空犹被鹧鸪恼，风雪杨花吞谢桥。\n\n","type":[]}
{"_id":{"$oid":"5b9a18e1367d5c0f40d2313d"},"title":"论俗十二首","dynasty":"宋代","writer":"刘子翚","content":"野人厌羹藜，家有庖丁刀。\n徒夸批导手，肯念耕稼劳。\n隐然肉山雄，畏彼尺箠操。\n春泥卧寒野，夜月犁东皋。\n辛勤力已尽，觳觫祸岂逃。\n谁无恻隐心，鲜能胜贪饕。\n盖惧犹示恩，况异犬马曹。","type":[]}
{"_id":{"$oid":"5b9a18e1367d5c0f40d2313e"},"title":"玉楼春","dynasty":"近代","writer":"茅于美","content":"人间欢爱须深会，为有相亲无限意。自从结识到而今，三十一年心不易。\n\n世情洞彻谁似子，历尽险夷多少事。形神与共景常新，即此蓬瀛方外地。\n\n","type":[]}
{"_id":{"$oid":"5b9a18e1367d5c0f40d2313f"},"title":"寄归余舅 其一","dynasty":"明代","writer":"黄公辅","content":"轻舫逐江流，天涯慷慨游。寒风透客衽，月下忆同俦。\n\n","type":[]}
{"_id":{"$oid":"5b9a18e1367d5c0f40d23140"},"title":"白莲花","dynasty":"宋代","writer":"释善月","content":"天开地闢讵云赊，异草灵苗特一家。\n不有冈头三女粲，争敷处子六郎花。\n英雄有种凛生气，白玉微根不受瑕。\n他时若补芬陀传，端与优昙定等差。","type":[]}
{"_id":{"$oid":"5b9a18e1367d5c0f40d23141"},"title":"可恨辞八首 其二","dynasty":"清代","writer":"孙原湘","content":"垂帘作节雨萧萧，苦隔相思又两朝。弱线定随情绪乱，寒灯应带泪痕抛。\n\n坐来自分身难近，别后无如骨暗销。记否去年飞雪夜，鸭炉心字共香烧。\n\n","type":[]}
{"_id":{"$oid":"5b9a18e1367d5c0f40d23142"},"title":"赠聪上人 其一","dynasty":"明代","writer":"王弘诲","content":"定中观自性，趺坐已多年。为了斋僧愿，来寻结众缘。\n\n心空涵水月，境寂见人天。若问西来意，忘言得妙诠。\n\n","type":[]}
{"_id":{"$oid":"5b9a18e1367d5c0f40d23143"},"title":"此君室 其八","dynasty":"宋代","writer":"方岳","content":"一径自明月，谁能此婆娑。床头易未了，如此良夜何。\n\n","type":[]}
{"_id":{"$oid":"5b9a18e1367d5c0f40d23144"},"title":"第五泉","dynasty":"清代","writer":"弘历","content":"有冽蜀冈上，春来玉乳新。可识品泉者，非关姓陆人。\n\n","type":[]}
{"_id":{"$oid":"5b9a18e1367d5c0f40d23145"},"title":"苏武慢","dynasty":"元代","writer":"虞集","content":"云淡风轻，傍花随柳，将谓少年行乐。高阁林间，小车城里，千古太平西洛。\n\n瞻彼泱泱，言思君子，流水俨然如昨。但清游、天际轻阴，未便暮愁离索。\n\n长记得、童冠相随，浴沂归去，吟咏鸢飞鱼跃。逝者如斯，吾衰甚矣，调理自存斟酌。\n\n清庙朱弦，旧堂金石，隐几似闻更作。农人告我事西畴，窈窕挂书牛角。\n\n","type":[]}
{"_id":{"$oid":"5b9a18e2367d5c0f40d23146"},"title":"春日杂兴 其五","dynasty":"宋代","writer":"韩淲","content":"四时景自足，何必写以诗。诗成句读间，不过我自知。\n\n但恐两眼昏，心识如乱丝。血气一耗散，逐物之所之。\n\n","type":[]}
{"_id":{"$oid":"5b9a18e2367d5c0f40d23147"},"title":"酬曹户","dynasty":"宋代","writer":"赵汝鐩","content":"奔走尘埃久，还山每叹迟。\n岁华惊雁到，心事独鸥知。\n夜对樽前月，昼寻花下棋。\n闲中滋味好，但欠子论诗。","type":[]}
{"_id":{"$oid":"5b9a18e2367d5c0f40d23148"},"title":"偶题 其三","dynasty":"宋代","writer":"辛弃疾","content":"闲花浪蕊不知名，又是一番春草生。病起小园无一事，杖藜看得绿阴成。\n\n","type":[]}
{"_id":{"$oid":"5b9a18e2367d5c0f40d23149"},"title":"盛德篇赠伍侍御","dynasty":"明代","writer":"方献夫","content":"在昔唐虞称盛德，一心危微慎精一。予违汝弼臣且都，淫乐逸游君弗咈。\n\n夏禹孜孜施鼓鼗，殷汤从谏亦如尧。武王下车勤访道，皇皇召公忧旅獒。\n\n猗与成康号至治，六典敷陈百官备。瞽矇献诵工进规，左史书言右书事。\n\n自从监谤降秦威，汉帝庶几除族诽。那知言路归台谏，非位不言言者稀。\n\n爰使后王多失德，轮台虽悔夫何益。城狐社鼠世复纷，仗马一鸣恒见斥。\n\n轫首乘舆能几人，寥寥青史说埋轮。皂雕独鹘亦何有，补阙拾遗犹仅闻。\n\n伍君才隽名江右，早入乌台纡豸绣。巡行两广志澄清，察察籍书为所后。\n\n风采如兹今古难，未几入奏侍天颜。六飞在道豺狼满，危言伫看回丘山。\n\n","type":[]}
{"_id":{"$oid":"5b9a18e2367d5c0f40d2314a"},"title":"偈颂七十六首 其五十三","dynasty":"宋代","writer":"释师范","content":"达磨西来，添盐减酱。后代儿孙，千般万样。谁信棋盘石，元在凌霄上。\n\n山僧恁么道，已是龟毛长数丈。\n\n","type":[]}
{"_id":{"$oid":"5b9a18e2367d5c0f40d2314b"},"title":"忆又儒弟","dynasty":"清代","writer":"圆能","content":"野水新添曲槛多，无端世事怅蹉跎。西风万里归人少，明月遥天一雁过。\n\n祇为壮游羁瘴海，不堪老眼盼山河。心情已逐秋容减，何日相期话薜萝。\n\n","type":[]}
{"_id":{"$oid":"5b9a18e2367d5c0f40d2314c"},"title":"次韵答克修","dynasty":"宋代","writer":"邓深","content":"懒慢相成拙似初，亲朋莫问近何如。\n居然野性成孤鹤，聊尔尘编扑蠹鱼。\n才比刘墙犹自短，诗如陶粟了无储。\n骊珠相畀知君厚，燕石轻酬笑疏。","type":[]}
{"_id":{"$oid":"5b9a18e2367d5c0f40d2314d"},"title":"题四景山水 其一","dynasty":"明代","writer":"邓林","content":"春山无伴独相寻，欲觅知音听鼓琴。翠壁苍崖千万仞，人龙虽见白云深。\n\n","type":[]}
{"_id":{"$oid":"5b9a18e2367d5c0f40d2314e"},"title":"重游七星岩","dynasty":"当代","writer":"伯昏子","content":"星岩数历未曾攀，螺髻犹青鬓已残。急雨无凭飞岫窟，浮舟何日不波澜。\n\n老榕伏水根衔石，紫瓣委风心著丹。萧瑟诗情怅题处，王侯满壁字蹒跚。\n\n","type":[]}
{"_id":{"$oid":"5b9a18e2367d5c0f40d2314f"},"title":"涵空阁","dynasty":"宋代","writer":"潘牥","content":"危栏贪倚眺，薄暮不能休。\n直下疑无地，满前都是秋。\n晚山平入画，新月侧当楼。\n莫说兴亡事，吟人本白头。","type":[]}
{"_id":{"$oid":"5b9a18e3367d5c0f40d23150"},"title":"赠友侄林贻燕兄弟","dynasty":"明代","writer":"屈大均","content":"林屋怀君好父兄，重来莞水不胜情。龙媒竞蹀风云起，稚子齐斑锦绣成。\n\n花到炎天无月令，莺当大雪已春声。文章莫但高吾党，乃祖先朝最有名。\n\n","type":[]}
{"_id":{"$oid":"5b9a18e3367d5c0f40d23151"},"title":"次韵刘无言游法云寺","dynasty":"宋代","writer":"饶节","content":"磨蚁迭左右，铁炭互俯仰。岁月如牧马，快骤脱羁鞅。\n\n方希草玄雄，未羡画眉敞。刘侯启予者，险韵写胜赏。\n\n读之令人醒，居然见图像。我昔曾此游，僧梵荐肸蚃。\n\n撞钟鸣木鲤，破我颠倒想。百年能几许，万事苦鞅掌。\n\n丧身声利场，齿角伐犀象。前辈晓云散，后生春水长。\n\n君看门外辙，盛气日来往。道人初不省，禅寂异到壤。\n\n乃知雨花地，可以透迷网。君侯此嘉集，尘迹已相荡。\n\n援琴写我叹，中夜发哀响。\n\n","type":[]}
{"_id":{"$oid":"5b9a18e4367d5c0f40d23152"},"title":"金兰为华德题","dynasty":"明代","writer":"倪谦","content":"蕙兰被幽谷，绿叶何纷披。紫茎擢芳蕤，英芬吐清奇。\n\n岂同凡草伍，自与修筠宜。终岁抱贞独，不求人见知。\n\n所以君子心，对之情自怡。谁将丘壑容，涅以黄金泥。\n\n光辉烛人目，粲粲生华滋。外貌虽可夺，至性终不移。\n\n","type":[]}
{"_id":{"$oid":"5b9a18e4367d5c0f40d23153"},"title":"乞菊，次周恒甫韵","dynasty":"清代","writer":"陈肇兴","content":"幽斋秋老遍苍苔，只有寒英数朵开。自是黄金难买得，一诗才换一枝来。\n\n","type":[]}
{"_id":{"$oid":"5b9a18e4367d5c0f40d23154"},"title":"陇头歌五首 其四","dynasty":"明代","writer":"胡应麟","content":"欲寄征人信，难禁玉箸啼。惟应纸上泪，点滴到辽西。\n\n","type":[]}
{"_id":{"$oid":"5b9a18e4367d5c0f40d23155"},"title":"遣兴","dynasty":"宋代","writer":"周文璞","content":"山中雨更愁，不是弃吾州。\n怀母未能去，诉邻谁肯留。\n茶人穷似虱，药户狭于舟。\n一磵多深碧，嘲吟尚自由。","type":[]}
{"_id":{"$oid":"5b9a18e4367d5c0f40d23156"},"title":"凉","dynasty":"清代","writer":"弘历","content":"半夜西风晓骤寒，数声霜信度云端。前朝跋马看山稼，逮熟无妨意为宽。\n\n","type":[]}
{"_id":{"$oid":"5b9a18e4367d5c0f40d23157"},"title":"《永沂集联》自序诗五首 其三","dynasty":"当代","writer":"何永沂","content":"浇吾块垒清溪水，借尔飘零浊酒杯。天造句缘成对对，来吟肺腑走风雷。\n\n","type":[]}
{"_id":{"$oid":"5b9a18e4367d5c0f40d23158"},"title":"饶阳杂诗十首 其六 高坡道中","dynasty":"明代","writer":"郑学醇","content":"至后寒山纷落木，夕阳茅屋几炊烟。天涯容易愁孤客，莫更西风送断猿。\n\n","type":[]}
{"_id":{"$oid":"5b9a18e4367d5c0f40d23159"},"title":"鄂归寄占憨上人","dynasty":"清代","writer":"吴寿平","content":"不见融公久，尘氛扫未开。秋风辞鄂渚，落月梦苍苔。\n\n何日经岩下，重来谒辨才。云笺先此寄，不待折寒梅。\n\n","type":[]}
{"_id":{"$oid":"5b9a18e5367d5c0f40d2315a"},"title":"登华山三首 其二","dynasty":"清代","writer":"高孝本","content":"谁开千尺峡，断处若相连。岂有丹梯接，惟凭铁绠悬。\n\n猿攀岩倒上，鼠伏穴傍穿。自度车箱谷，飞升傲列仙。\n\n","type":[]}
{"_id":{"$oid":"5b9a18e5367d5c0f40d2315b"},"title":"春草曲","dynasty":"宋代","writer":"薛季宣","content":"霰雪枝头寒已老，平芜一夜铺春草。江梅著子怯东风，花落满庭浑不埽。\n\n","type":[]}
{"_id":{"$oid":"5b9a18e5367d5c0f40d2315c"},"title":"呈茅一霁先生","dynasty":"宋代","writer":"黄庚","content":"前辈凋零尽，如公尚典型。\n为僧眉独白，见客眼长青。\n教子成三俊，传家有六经。\n我来问奇字，应许扣柴扃。","type":[]}
{"_id":{"$oid":"5b9a18e5367d5c0f40d2315d"},"title":"金盏倒垂莲","dynasty":"宋代","writer":"佚名","content":"依约疏林，见盈盈春意，几点霜蕤。应是东君，试手作芳菲。粉面倚、天风微笑，是日暖、雪已晴时。人静么凤翩翩，踏碎残枝。幽香浑无著处，甚一般雨露，独占清奇。淡月疏云，何处不相宜。陌上报春来也，但绿暗、青子离离。桃杏应仗先容，次第追随。","type":[]}
{"_id":{"$oid":"5b9a18e5367d5c0f40d2315e"},"title":"舟过湖州","dynasty":"元代","writer":"贡奎","content":"楼台金碧照嵯峨，故国诸公奈乐何。辽鹤归来城郭在，海鸥飞处水云多。\n\n春回废苑花新发，愁满空船客自过。回首蒹葭三十里，天风落日断渔歌。\n\n","type":[]}
{"_id":{"$oid":"5b9a18e5367d5c0f40d2315f"},"title":"七言 其九","dynasty":"唐代","writer":"吕岩","content":"谁信华池路最深，非遐非迩奥难寻。九年采炼如红玉，一日圆成似紫金。\n\n得了永袪寒暑逼，服之应免死生侵。劝君门外修身者，端念思惟此道心。\n\n","type":[]}
{"_id":{"$oid":"5b9a18e5367d5c0f40d23160"},"title":"戒事魔十诗 其五","dynasty":"宋代","writer":"李兼","content":"生儿只遣事犁锄，有智宜令早读书。莫被胡辉相引诱，此人决脊尚囚拘。\n\n","type":[]}
{"_id":{"$oid":"5b9a18e5367d5c0f40d23161"},"title":"翠羽辞","dynasty":"宋代","writer":"梅尧臣","content":"秦女乘鸾遗翠羽，落在人间与风舞。\n风休不归谁作主，此郎拾取装金缕。\n郎家主妇爱且怜，系向裙腰同出处。\n朝来邻里偶经过，方朔邹枚争欲睹。\n主人重客苦留连，急走钿车令去取。\n酒巡未匝掩合扉，忽已闻归报鹦鹉。\n重匀朱粉临镜台，促息不停催出户。\n正抱琵琶稳系条，辊作轻雷拢作雨。\n自解弹成啄木声，岂唯能写胡人语。\n醉眼流波入鬓时，弦慢遨郎紧弦柱。\n身柔柱涩郎力微，欲倩傍人频顾主。\n主何磊落风味多，就请上宾无不许。\n相疏情远谁称渠，画拨当胸客当去。","type":[]}
{"_id":{"$oid":"5b9a18e5367d5c0f40d23162"},"title":"都城正阳门西大士祠予向尝游乌近乃知为故明洪督师祠也 其一","dynasty":"清代","writer":"全祖望","content":"当年谕祭十三坛，东向招魂泪未乾。岁晚辽阳讶归鹤，须眉犹是发肤残。\n\n","type":[]}
{"_id":{"$oid":"5b9a18e5367d5c0f40d23163"},"title":"冬夜醉宿龙门，觉起言志","dynasty":"唐代","writer":"李白","content":"醉来脱宝剑，旅憩高堂眠。中夜忽惊觉，起立明灯前。 \n 开轩聊直望，晓雪河冰壮。哀哀歌苦寒，郁郁独惆怅。 \n 傅说版筑臣，李斯鹰犬人。欻起匡社稷，宁复长艰辛。 \n 而我胡为者，叹息龙门下。富贵未可期，殷忧向谁写。 \n 去去泪满襟，举声梁甫吟。青云当自致，何必求知音。","type":[]}
{"_id":{"$oid":"5b9a18e6367d5c0f40d23164"},"title":"三阁词（二首）","dynasty":"明代","writer":"杨慎","content":"桃根桃叶斗春葩，《水调》河传穆护砂。\n无限江南新乐府，君王独赏《后庭花》。","type":[]}
{"_id":{"$oid":"5b9a18e6367d5c0f40d23165"},"title":"游潘园感赋","dynasty":"清代","writer":"黄遵宪","content":"神山左股割蓬莱，惘惘游仙梦一回。海水已乾田亦卖，主人久易我才来。\n\n楼梁燕子巢林去，对镜荷花向壁开。弹指须臾千载后，几人起灭好楼台！\n\n","type":[]}
{"_id":{"$oid":"5b9a18e6367d5c0f40d23166"},"title":"次韵周畏知问讯城东梅坞七首","dynasty":"宋代","writer":"张栻","content":"人情自尔变迁，此道不渝燥湿。\n未妨静处闲观，要知二五即十。","type":[]}
{"_id":{"$oid":"5b9a18e7367d5c0f40d23167"},"title":"河南巡抚陈宏谋奏报得雨","dynasty":"清代","writer":"弘历","content":"麦收三月雨，农谣向所传。中州土脉厚，更以麦为天。\n\n去岁河堤溃，数郡遭迍𨗍。瓠子幸成功，颇有涸出田。\n\n麦芽遍陇青，农父冀逢年。迩日春霖时，南顾心旌悬。\n\n朝来览章疏，一雨千里连。饼饵略可期，吾民救眉燃。\n\n元气岂易复，虔望秋成全。\n\n","type":[]}
{"_id":{"$oid":"5b9a18e7367d5c0f40d23168"},"title":"小金山寺","dynasty":"明代","writer":"区元晋","content":"珠林寻胜迹，閒忆十年前。野藾借僧鼎，山茶瀹涧泉。\n\n碑文残异代，花影寂禅天。却羡云边鹭，飞飞傍水田。\n\n","type":[]}
{"_id":{"$oid":"5b9a18e7367d5c0f40d23169"},"title":"小儿初度","dynasty":"明代","writer":"吴与弼","content":"家幸平康为乐天，世遵清白矢心坚。园林百果春如海，几阁群书日似年。\n\n","type":[]}
{"_id":{"$oid":"5b9a18e7367d5c0f40d2316a"},"title":"齐天乐·春望","dynasty":"清代","writer":"陈家庆","content":"青皇偶向人间驻，芳菲便添如许。曲岸沙平，长堤草润，才过一犁疏雨。\n\n时闻笑语。正十里芳塍，春锄处处。几日迟来，东风绿尽涧边树。\n\n鸣禽渐抽绮绪。乱莺声不断，歌送金缕。竹外花开，江头水暖，绝忆坡仙佳句。\n\n幽怀漫吐。试写入丹青，难传毫素。祗恐流光，霎时来又去。\n\n","type":[]}
{"_id":{"$oid":"5b9a18e7367d5c0f40d2316b"},"title":"盛夏东轩偶成五首 其一","dynasty":"宋代","writer":"曾几","content":"一堂既虚闲，一室可息偃。松篁度风清，窗户去日远。\n\n幽禅过亭午，凉气生薄晚。阃内即妻孥，更深遂忘返。\n\n","type":[]}
{"_id":{"$oid":"5b9a18e7367d5c0f40d2316c"},"title":"春郊即事","dynasty":"明代","writer":"宋登春","content":"春风袅袅夕阳西，芳草菲菲杨柳堤。\n行尽溪山有茅屋，青林深处一鸠啼。","type":[]}
{"_id":{"$oid":"5b9a18e7367d5c0f40d2316d"},"title":"韩翃舍人即事","dynasty":"唐代","writer":"李商隐","content":"萱草含丹粉，荷花抱绿房。鸟应悲蜀帝，蝉是怨齐王。 \n 通内藏珠府，应官解玉坊。桥南荀令过，十里送衣香。","type":[]}
{"_id":{"$oid":"5b9a18e8367d5c0f40d2316e"},"title":"和直指答方仲姚","dynasty":"宋代","writer":"释慧空","content":"海燕坐间谈实相，泥人梦里获真如。空中种黍长年饱，陆地栽莲永不枯。\n\n","type":[]}
{"_id":{"$oid":"5b9a18e8367d5c0f40d2316f"},"title":"用前韵","dynasty":"宋代","writer":"张纲","content":"雪残春信近，山迥客愁新。兴极樽无酒，诗成笔有神。\n\n玩心云物变，惊梦雨声频。坐对华严海，忘言意自亲。\n\n","type":[]}
{"_id":{"$oid":"5b9a18e8367d5c0f40d23170"},"title":"旅怀","dynasty":"宋代","writer":"姜特立","content":"寄迹双溪上，秋声动远林。\n断云流影薄，过雁云痕深。\n旧馆生离思，新愁阙寄音。\n到头俱梦事，俯默一长吟。","type":[]}
{"_id":{"$oid":"5b9a18e8367d5c0f40d23171"},"title":"山林小队春卧","dynasty":"近代","writer":"俞律","content":"茆屋临歧路，栖迟物外身。槛低新草入，雨过午风驯。\n\n多睡厌春梦，能真畏古人。不知今月日，隔水问东邻。\n\n","type":[]}
{"_id":{"$oid":"5b9a18e8367d5c0f40d23172"},"title":"渡澜沧江","dynasty":"清代","writer":"田榕","content":"长虹一跨并槎浮，博望真夸万里游。要隘地矜三齿险，承平人散八关愁。\n\n江于上下疑无底，天到西南欲尽头。黑水穷源何处是，哀牢郡县古梁州。\n\n","type":[]}
{"_id":{"$oid":"5b9a18e8367d5c0f40d23173"},"title":"缘识 其五十二","dynasty":"宋代","writer":"赵炅","content":"般若须将法相宗，四生九类化归空。离然应物随缘境，自是凡夫道不通。\n\n","type":[]}
{"_id":{"$oid":"5b9a18e8367d5c0f40d23174"},"title":"田无秋兴","dynasty":"宋代","writer":"蒲寿宬","content":"草屋柴门风露凉，寒瓜收蔓力锄荒。\n新栽莙薘恰逢雨，欲剪芹蓝犹待霜。\n牧竖归来煨芋熟，田翁相就泼醅香。\n里胥偶报徵苗急，自辟閒畦早築场。","type":[]}
{"_id":{"$oid":"5b9a18e8367d5c0f40d23175"},"title":"浣溪沙 其一 仿饮水词只求貌似却无题目也","dynasty":"清代","writer":"梁鼎芬","content":"才说当时泪暗倾。宵宵寒雨绿阴成。有人帘外盼天晴。\n\n独自空庭花细落，那堪今夜月微明。药烟茶梦断平生。\n\n","type":[]}
{"_id":{"$oid":"5b9a18e8367d5c0f40d23176"},"title":"闺怨一百首次孙西庵原韵 其九十一","dynasty":"明代","writer":"郭辅畿","content":"清画深深枫叶红，轻纨力薄未成风。人情偏似风情变，每到秋来不肯东。\n\n","type":[]}
{"_id":{"$oid":"5b9a18e8367d5c0f40d23177"},"title":"项山人季舆过访赋赠二首 其二","dynasty":"明代","writer":"胡应麟","content":"总为寻诗过，难将问字留。万峰阳羡色，双艇石湖秋。\n\n雾拥王孙佩，星随客子裘。归来定何日，长倚碧云楼。\n\n","type":[]}
{"_id":{"$oid":"5b9a18e9367d5c0f40d23178"},"title":"抵里后寄留都诸同志","dynasty":"清代","writer":"金朝觐","content":"微雨莺声御柳新，飞花流水曲江春。君王许作归田计，文字难为造福神。\n\n东国怀思空近日，北堂称寿慰慈亲。大罗天上分明在，一觉游仙梦未真。\n\n","type":[]}
{"_id":{"$oid":"5b9a18e9367d5c0f40d23179"},"title":"湟川","dynasty":"宋代","writer":"陆节","content":"从来瑰异产天涯，土物人风分外嘉。\n愿写湟川川上景，与君传入凤池夸。","type":[]}
{"_id":{"$oid":"5b9a18e9367d5c0f40d2317a"},"title":"和叶某留别原韵 其七","dynasty":"清代","writer":"戴亨","content":"和光蛇虎亦须亲，避世襟期别有春。大地蜉蝣悲浩劫，先天消息迓文茵。\n\n晤言顿醒浮生梦，把臂还惊顷刻身。是否请君回首看，新人争逐旧人驯。\n\n","type":[]}
{"_id":{"$oid":"5b9a18e9367d5c0f40d2317b"},"title":"渡汶河 其一","dynasty":"清代","writer":"弘历","content":"湛湛复沄沄，长虹亘两濆。山川千里互，齐鲁一渠分。\n\n济运常资是，成盟旧所闻。道元称博览，已见数名纷。\n\n","type":[]}
{"_id":{"$oid":"5b9a18e9367d5c0f40d2317c"},"title":"和同府李祭酒休沐田居","dynasty":"唐代","writer":"李峤","content":"列位簪缨序，隐居林野躅。徇物爽全直，栖真昧均俗。 \n 若人兼吏隐，率性夷荣辱。地藉朱邸基，家在青山足。 \n 暂弭西园盖，言事东皋粟。筑室俯涧滨，开扉面岩曲。 \n 庭幽引夕雾，檐迥通晨旭。迎秋谷黍黄，含露园葵绿。 \n 胜情狎兰杜，雅韵锵金玉。伊我怀丘园，愿心从所欲。","type":[]}
{"_id":{"$oid":"5b9a18ea367d5c0f40d2317d"},"title":"蝶恋花","dynasty":"宋代","writer":"仲殊","content":"北固山前波浪远。铁瓮城头，画角残声短。促酒溅金催小宴。灯摇蜡焰香风软。落日烟霞晴满眼。欲仗丹青，巧笔彤牙管。解写伊川山色浅。谁能画得江天晚。","type":[]}
{"_id":{"$oid":"5b9a18ea367d5c0f40d2317e"},"title":"诗偈 其一一八","dynasty":"唐代","writer":"庞蕴","content":"苦痛役身心，劳神觅官职。暂得色毛披，拍按作瞋色。\n\n口口打奴兵，声声遣拔肋。闻道送王老，曲亦变成直。\n\n纵令有理道，分疏亦不得。\n\n","type":[]}
{"_id":{"$oid":"5b9a18ea367d5c0f40d2317f"},"title":"赠奚举人","dynasty":"明代","writer":"庄昶","content":"归去云霞费几藤，家山容有未曾登。一灯须了相传意，莫作人间应付僧。\n\n","type":[]}
{"_id":{"$oid":"5b9a18ea367d5c0f40d23180"},"title":"和诸庵花光十梅颂 其三","dynasty":"宋代","writer":"王柏","content":"空里翻身透出，风前玉立精神。百草头边未觉，还他独占先春。\n\n","type":[]}
{"_id":{"$oid":"5b9a18ea367d5c0f40d23181"},"title":"丹霞诗十二首 其二 法堂","dynasty":"明代","writer":"释函是","content":"紫玉屏临翠石栏，万山林立一峰寒。琼楼金殿空中幻，宝几华巾云外安。\n\n穷子衣珠终自得，仙人罗扇不须看。一铺直接庾关上，香水潺潺到此间。\n\n","type":[]}
{"_id":{"$oid":"5b9a18eb367d5c0f40d23182"},"title":"春日平定候代次韵詶任苗二子","dynasty":"明代","writer":"杨巍","content":"如何已解绶，犹此客天涯。为有求羊过，频开早晚衙。\n\n诗人情自好，尘世事堪嗟。遥忆岭园里，春深树树花。\n\n","type":[]}
{"_id":{"$oid":"5b9a18eb367d5c0f40d23183"},"title":"途中寄君时弟 其二","dynasty":"宋代","writer":"彭汝砺","content":"天晴日驭去迟迟，恰是春风中半时。柳色笑花须似锦，雨声欺雪故如丝。\n\n迁乔他日吾求友，发药明朝汝得师。乐事信知人不及，异乡同有拜亲期。\n\n","type":[]}
{"_id":{"$oid":"5b9a18eb367d5c0f40d23184"},"title":"绝句","dynasty":"宋代","writer":"宋庠","content":"波环颍曲持竿石，云拥嵩岩鍊药炉。\n尽是他年归隐计，更凭猿鹤作前驱。","type":[]}
{"_id":{"$oid":"5b9a18eb367d5c0f40d23185"},"title":"小饮西湖，怀欧阳叔弼兄弟，赠赵景贶、陈履","dynasty":"宋代","writer":"苏轼","content":"岁暮自急景，我闲方缓觞。\n欢饮西湖晚，步转北渚长。\n地坐略少长，意行无涧冈。\n久知荠麦青，稍喜榆柳黄。\n盎盎春欲动，潋潋夜未央。\n水天鸥鹭静，月露松桧香。\n抚景方晼晚，怀人重凄凉。\n岂无一老兵，坐念两欧阳。\n我意正麋鹿，君材亦珪璋。\n此会不可再，此叹不可忘。","type":[]}
{"_id":{"$oid":"5b9a18eb367d5c0f40d23186"},"title":"食茯苓粥","dynasty":"明代","writer":"马治","content":"颇闻学士防风粥，曾吃诗人锦带羹。岂谓茯苓宜岁晚，已收粳稻得霜晴。\n\n腥膻习漫从教洗，禽鸟形残不忌烹。饱食未须论月给，石杉偕坐听松声。\n\n","type":[]}
{"_id":{"$oid":"5b9a18eb367d5c0f40d23187"},"title":"题长江霁雪图","dynasty":"元代","writer":"钱宰","content":"昔年壮游下江汉，霁雪千峰排两岸。今年看画忆旧游，万里江山入清玩。\n\n岷峨冈脊来蜿蜒，青城一峰高插天。东驰衡山走千里，匡庐五老与石城、北固遥相连。\n\n冰峦雪壑互起伏，照见日华破初旭。神光混茫元气浮，奋如巨鳌簸坤轴。\n\n烂如秋空云，浩如沧海涛。又如瑶台银阙天上头，皎皎白月空秋毫。\n\n回光下照中流水，风吹河汉银云起。中流空阔不胜寒，一洗丹碧秋漫漫。\n\n山川历历真伟观，来往十年游未半。不如云瀛楼上来倚阑，一日看遍江南山。\n\n","type":[]}
{"_id":{"$oid":"5b9a18eb367d5c0f40d23188"},"title":"东平路中遇大水","dynasty":"唐代","writer":"高适","content":"天灾自古有，昏垫弥今秋。霖霪溢川原，澒洞涵田畴。 \n 指途适汶阳，挂席经芦洲。永望齐鲁郊，白云何悠悠。 \n 傍沿钜野泽，大水纵横流。虫蛇拥独树，麋鹿奔行舟。 \n 稼穑随波澜，西成不可求。室居相枕藉，蛙黾声啾啾。 \n 仍怜穴蚁漂，益羡云禽游。农夫无倚著，野老生殷忧。 \n 圣主当深仁，庙堂运良筹。仓廪终尔给，田租应罢收。 \n 我心胡郁陶，征旅亦悲愁。纵怀济时策，谁肯论吾谋。","type":[]}
{"_id":{"$oid":"5b9a18eb367d5c0f40d23189"},"title":"魏仲礼金笔院景四首 其二","dynasty":"明代","writer":"张宁","content":"罘罳玉馆未垂络，水殿玲珑澄碧落。綵扇翻香蛱蝶轻，绡衣簇翅蜻蜓薄。\n\n钓天画永无纤埃，水晶帘动南薰来。三千粉黛放将尽，十二楼台閒自开。\n\n","type":[]}
{"_id":{"$oid":"5b9a18eb367d5c0f40d2318a"},"title":"伯父挽诗二首 其一","dynasty":"宋代","writer":"刘攽","content":"遂有终焉志，才成智者居。户庭连水竹，几杖接舟舆。\n\n爱客樽中酒，传家箧里书。疏公知足计，不益旧田庐。\n\n","type":[]}
{"_id":{"$oid":"5b9a18eb367d5c0f40d2318b"},"title":"三月九日复同陆先生及子侄泛湖至后州买樱桃","dynasty":"近代","writer":"黄侃","content":"小门北出即船滨，落日微风水一泓。移棹有时妨翠荇，满笼无意得朱樱。\n\n岚光澹沱低依树，烟缕霏微静绕甍。惬意幽寻殊未极，忽闻同泰暮钟铿。\n\n","type":[]}
{"_id":{"$oid":"5b9a18ec367d5c0f40d2318c"},"title":"偶成","dynasty":"当代","writer":"陈永正","content":"谁人晞发向阳阿，满眼楼台夕照多。入世渐深诗渐浅，不知沧海有惊波。\n\n","type":[]}
{"_id":{"$oid":"5b9a18ec367d5c0f40d2318d"},"title":"乾明节祝圣寿 其十一","dynasty":"宋代","writer":"田锡","content":"日上扶桑第一枝，东方楼阁曙光时。万邦将启乾明宴，两制应宣御制诗。\n\n乐感羽毛皆率舞，神和福禄自来宜。谏垣班列天颜近，暂乞归朝侍玉墀。\n\n","type":[]}
{"_id":{"$oid":"5b9a18ec367d5c0f40d2318e"},"title":"依韵奉和（四首）","dynasty":"明代","writer":"祝允明","content":"风情拟我杜樊川，惭愧秋娘拥两边。\n俗眼从渠浪开合，生来粘在十三弦。","type":[]}
{"_id":{"$oid":"5b9a18ec367d5c0f40d2318f"},"title":"成性吟","dynasty":"宋代","writer":"邵雍","content":"成性存存，用志不分。\n又何患乎，不到古人。","type":[]}
{"_id":{"$oid":"5b9a18ec367d5c0f40d23190"},"title":"宁守杜君过扬来询里社近状 其四","dynasty":"清代","writer":"全祖望","content":"元气胡为耗，潜消市舶中。频年添客户，百货酿淫风。\n\n物以通商贵，民因逐末穷。更堪加税吏，悉索茧丝空。\n\n","type":[]}
{"_id":{"$oid":"5b9a18ec367d5c0f40d23191"},"title":"戏赠玉卿","dynasty":"明代","writer":"韩上桂","content":"美人金屋自舒徐，何事忙乘广柳车。义重绿珠宁怕死，奔随红拂未安居。\n\n罗衣典尽惟沽酒，玉珥捐残但买鱼。却笑堂前豪侠客，报仇谁得似专诸。\n\n","type":[]}
{"_id":{"$oid":"5b9a18ec367d5c0f40d23192"},"title":"戏咏参悟诗三十四首 其三十三","dynasty":"当代","writer":"陈振家","content":"日打青蝇夜打蚊，业多未敢望法门。待除天下害虫尽，再拟赎罪访世尊。\n\n","type":[]}
{"_id":{"$oid":"5b9a18ed367d5c0f40d23193"},"title":"知宗赠驴肉以膰肉酬之","dynasty":"宋代","writer":"王十朋","content":"不骏于乘合见烹，铃斋指动荷分羹。区区膰肉非相报，正恐公为孔子行。\n\n","type":[]}
{"_id":{"$oid":"5b9a18ed367d5c0f40d23194"},"title":"服仙灵脾酒","dynasty":"宋代","writer":"张耒","content":"冷气侵吾髀，趋拜剧苦艰。\n仁哉神农氏，遗药驱恫瘝。\n持钱取之市，易得如茆芫。\n繁枝与芳叶，尽取无可删。\n贮之白缣囊，清以壶酒宽。\n七日以供饮，跛曳皆翩跹。\n呼儿谨盖藏，用此九转丹。\n平生误信书，安坐得老邅。\n方书岂尽信，柳子固无言。\n事固有然者，岂容尽欺谩。\n疾走非吾愿，且复补羸残。","type":[]}
{"_id":{"$oid":"5b9a18ed367d5c0f40d23195"},"title":"挽方中立同舍","dynasty":"宋代","writer":"何梦桂","content":"回首炉亭梦已非，英雄老尽壮心违。钧天云散苍龙堕，华表风寒白鹤归。\n\n往事悠悠川水逝，故人落落曙星稀。乐天无子留孙在，多少龙门客泪挥。\n\n","type":[]}
{"_id":{"$oid":"5b9a18ee367d5c0f40d23196"},"title":"九月十九辱德进招饮时适邀黄将军为改次日德进惠以二绝次韵奉答","dynasty":"明代","writer":"林熙春","content":"九日龙山游未罢，平原萸酒有余香。将军趣驾迟君约，却负东篱自向阳。\n\n","type":[]}
{"_id":{"$oid":"5b9a18ee367d5c0f40d23197"},"title":"观风台","dynasty":"清代","writer":"杨雍建","content":"城上高台接混茫，天都风物郁苍苍。云封雉堞千村绕，地并乌聊六水长。\n\n见说春溪仍乐土，安知歙浦一残疆。黄峰极目徒相望，赢得愁思满客囊。\n\n","type":[]}
{"_id":{"$oid":"5b9a18ee367d5c0f40d23198"},"title":"饮于梅山弟家醉书八首","dynasty":"宋代","writer":"陈著","content":"老我衰颜百念煎，梅山少我十三年。\n人生不问寿长短，得一日宽皆是仙。","type":[]}
{"_id":{"$oid":"5b9a18ee367d5c0f40d23199"},"title":"夏夜","dynasty":"宋代","writer":"陈与义","content":"闲弄玉如意，天河白练横。\n时无李供奉，谁识谢宣城。\n两鹤翻明月，孤松立快晴。\n南阳半年客，此夜满怀清。","type":[]}
{"_id":{"$oid":"5b9a18ee367d5c0f40d2319a"},"title":"江西官氏二烈女次雪湖韵","dynasty":"明代","writer":"谢迁","content":"节义真大闲，浮生仅朝露。谁谓捐生仁，乃出两荆布。\n\n济济冠佩徒，讲习亦有数。临难辄易心，宁愧所学负。\n\n忆昨大江西，凶逆啸而聚。皎皎双白璧，不受纤尘污。\n\n一死等鸿毛，裕若身为度。颇闻官氏宗，自昔遵王路。\n\n世德贻范谟，奕叶昌𦙍祚。丈夫槩可知，大节况童孺。\n\n诏旨揭门闾，褒旌岂虚誉。\n\n","type":[]}
{"_id":{"$oid":"5b9a18ee367d5c0f40d2319b"},"title":"偈颂八十五首 其六十","dynasty":"宋代","writer":"释妙伦","content":"心心，拙妇穿穴针。智智，巫师骂土地。道道，矮子肩栲栳。\n\n佛佛，乌鸦啖腐骨。\n\n","type":[]}
{"_id":{"$oid":"5b9a18ee367d5c0f40d2319c"},"title":"送任逵度支监嵩山崇福宫","dynasty":"宋代","writer":"曾巩","content":"汉阳门下士，车骑幕中宾。\n志节初皆壮，风流久更新。\n枢庭承远派，郎位袭清尘。\n雅淡琴声古，温纯玉性真。\n诗书来射策，慈惠起临人。\n淮海褰帷久，褒斜叱驭频。\n政平无横史，刑省绝冤民。\n汴路扬旌出，吴门拥节巡。\n持权心似水，待物气如春。\n懋德垂承诏，遗荣遽乞身。\n行高宁系俗，道胜不忧贫。\n北绝分琳馆，西归近紫宸。\n鸿飞开羽翼，骥逸圳精神。\n却理烟霞宅，重寻水石禽。\n青嵩销鹤怨，碧洛见鸥驯。\n故友欣联璧，诸儒慕垫巾。\n学兼鸿宝异，兴与赤松亲。\n激劝留方册，惊传动缙绅。\n浮云虽抗意，仄席正逢辰。\n只恐尊廉退，丁宁致软轮。","type":[]}
{"_id":{"$oid":"5b9a18ee367d5c0f40d2319d"},"title":"八声甘州二首 其二 哀济南","dynasty":"近代","writer":"顾随","content":"便将来重复到明湖，胜游总成空。任三更渔唱，数声柔橹。\n\n半夜荷风。只怕双擎泪眼，觅不到残红。点点青磷火，芦苇丛中。\n\n眼看春光又老，谩酿成春色，费尽春工。上九重天上，细问碧翁翁。\n\n甚年年、伤春不了，却一春、不与一春同。春归去、已匆匆了，莫再匆匆。\n\n","type":[]}
{"_id":{"$oid":"5b9a18ee367d5c0f40d2319e"},"title":"陈留书事","dynasty":"宋代","writer":"杨时","content":"乌樯风缆欲飞翾，拍岸惊涛挽不前。\n曲浦涨沙仍积冻，疏林余日自生烟。\n崎嵚道路真堪笑，放浪江湖已判年。\n一枕昼眠无好梦，空惭边老腹便便。","type":[]}
{"_id":{"$oid":"5b9a18ee367d5c0f40d2319f"},"title":"游城北李氏园池","dynasty":"宋代","writer":"孔武仲","content":"池塘春色归，波水已极目。\n凫雁稍下来，垂杨舞新绿。\n登临不惮远，枉径入重复。\n已见数种花，参差隔修竹。\n非特野兴长，彩翠动华屋。\n沁园天下名，鲁馆当年筑。\n百年犹盛丽，风景冠辇毂。\n当时手种植，仰视皆乔木。\n主人况仁贤。客至初不速。\n跻攀脚力尽，更酌以醽渌。\n左右列图书，南北置淆蔌。\n夕阳整归骖，尚谓夜可卜。\n明日忆胜游，长歌寄金谷。","type":[]}
{"_id":{"$oid":"5b9a18ef367d5c0f40d231a0"},"title":"十二月二十七日病起行花下闻春禽有感","dynasty":"宋代","writer":"舒岳祥","content":"昨日立春节，今晨春鸟鸣。\n前峰宿苍霭，风声和且平。\n南翁病来久，起绕花枝行。\n花枝向人笑，\n婉娈感幽情。摩挲朂小男，\n何时看汝成。童稚引我前，\n老至不觉惊。艰难亦已极，\n须汝见休明。望望替官役，\n不顾日月征。","type":[]}
{"_id":{"$oid":"5b9a18ef367d5c0f40d231a1"},"title":"项羽庙","dynasty":"明代","writer":"曾棨","content":"百战休论盖世功，鸿门宴罢霸图空。\n虞歌慷慨孤灯下，楚业消沉一炬中。\n露湿古墙秋藓碧，霜含老树夕阳红。\n英魂若到彭城路，忍听高台唱《大风》。","type":[]}
{"_id":{"$oid":"5b9a18ef367d5c0f40d231a2"},"title":"题扇 其四 郎景韦","dynasty":"宋代","writer":"仇远","content":"红紫委尘土，绿窗清昼长。安知两三竹，风已作秋凉。\n\n","type":[]}
{"_id":{"$oid":"5b9a18ef367d5c0f40d231a3"},"title":"和杨郎中贺杨仆射致仕后杨侍郎门生合宴席上作","dynasty":"唐代","writer":"白居易","content":"业重关西继大名，恩深阙下遂高情。祥鳣降伴趋庭鲤， \n 贺燕飞和出谷莺。范蠡舟中无子弟，疏家席上欠门生。 \n 可怜玉树连桃李，从古无如此会荣。","type":[]}
{"_id":{"$oid":"5b9a18ef367d5c0f40d231a4"},"title":"雪拟苏轼聚星堂体兼用其韵","dynasty":"清代","writer":"弘历","content":"苏辞遭遇多枝叶，倒绷禁体先犯雪。起舞浮白意匠殊，纵横驱用堪叫绝。\n\n元冥恰喜交初节，过水真如遇方折。平原羃䍥寒飔逼，长空晻霭暮光灭。\n\n旌门铙吹云璈奏，幔城漏响金鱼掣。徘徊中夜听拉瑟，行檠熻赩莲花缬。\n\n天窗取气揭薄纱，地炉生火燃枯屑。\n\n遥想林岫已婆娑，却爱郊坰正飘瞥。即景朅咏都官句，占年夙记农家说。\n\n醉翁髯老垂号令，会取陈言能点铁。\n\n","type":[]}
{"_id":{"$oid":"5b9a18ef367d5c0f40d231a5"},"title":"蝶恋花","dynasty":"宋代","writer":"仇远","content":"燕燕楼空帘意静。露叶如啼，红沁胭脂井。浅约深盟期未定。木犀风里鸳鸯径。 \n 楚岫秦眉相入映。私倚云阑，淡月笼花顶。今夕兰釭空吊影。绣衾罗荐余香冷。","type":[]}
{"_id":{"$oid":"5b9a18ef367d5c0f40d231a6"},"title":"送相里秀才自京至却回","dynasty":"唐代","writer":"齐己","content":"夷门诗客至，楚寺闭萧骚。老病语言涩，少年风韵高。 \n 难于寻阆岛，险甚涉云涛。珍重西归去，无忘役思劳。","type":[]}
{"_id":{"$oid":"5b9a18ef367d5c0f40d231a7"},"title":"别后歌丽制不觉引满大醉醉中成四绝句奉纳","dynasty":"明代","writer":"梦苏道人","content":"人言元白再来身，我道奎中降下神。\n谁遣玲珑唱新曲，江南添得十分春。","type":[]}
{"_id":{"$oid":"5b9a18f0367d5c0f40d231a8"},"title":"题八士图","dynasty":"宋代","writer":"方岳","content":"雅闻八士春俱秀，未觉三贤迹已陈。\n投分不论曾识面，此图到手便情亲。","type":[]}
{"_id":{"$oid":"5b9a18f0367d5c0f40d231a9"},"title":"冬归繁台别业漫兴","dynasty":"明代","writer":"李梦阳","content":"莽圹孤城此卜居，宋台梁苑独行予。虚名马愧千金后，白首萤怜万卷馀。\n\n踏麦遽堪寒叶翠，看梅无那腊花舒。相逢莫漫滇吾放，野醉郊吟尽可书。\n\n","type":[]}
{"_id":{"$oid":"5b9a18f1367d5c0f40d231aa"},"title":"过净名院触目都似曾到问讯乃非也戏题绝句 其二","dynasty":"宋代","writer":"李薰","content":"世间形似巧迷人，总是安排底处真。纵复非真犹足喜，得来聊寄梦中身。\n\n","type":[]}
{"_id":{"$oid":"5b9a18f1367d5c0f40d231ab"},"title":"奉使至申州伤经陷没","dynasty":"唐代","writer":"刘长卿","content":"举目伤芜没，何年此战争。归人失旧里，老将守孤城。\n\n废戍山烟出，荒田野火行。独怜浉水上，时乱亦能清。\n\n","type":[]}
{"_id":{"$oid":"5b9a18f1367d5c0f40d231ac"},"title":"送昙昱侄礼拜净慈愚极老叔","dynasty":"宋代","writer":"释月涧","content":"汝今别我去行脚，听我殷勤重告汝。人身难得今已得，直须著意明自己。\n\n只今丛林未寂寥，四海一翁老愚叔。惠日峰前九拜时，照顾粗拳当面筑。\n\n白发盈颠七十翁，期汝有成志超越。为报江海几故人，晚年富贵一矶雪。\n\n","type":[]}
{"_id":{"$oid":"5b9a18f1367d5c0f40d231ad"},"title":"淳熙四年二月既望静江守臣张某奉诏劝农于郊","dynasty":"宋代","writer":"张栻","content":"嗟尔父老，其训其诫。\n俾务於本，惟土物爱。","type":[]}
{"_id":{"$oid":"5b9a18f1367d5c0f40d231ae"},"title":"观吴孟周司训真草书谱","dynasty":"元代","writer":"方行","content":"古来书学宗史籀，竹简遗文象科斗。钟张真草更入神，片楮至今藏不朽。\n\n先生下笔绝代无，鸣玉绾结青珊瑚。况闻篆隶太倔强，百金一字传东吴。\n\n墨池浸没玄兔颖，魑魅反走空堂静。金戟交撑日月轮，银钩倒画龙蛇影。\n\n欧虞褚薛真出群，精妙只数王右军。英姿老气欲飞动，悬珠快剑相纷纭。\n\n呜呼百世谁复识，我今作歌重刻石。莫同茧纸旧兰亭，閟入昭陵永难得。\n\n","type":[]}
{"_id":{"$oid":"5b9a18f1367d5c0f40d231af"},"title":"冬夕小斋联句寄梅圣俞","dynasty":"宋代","writer":"陆经","content":"寒窗明夜月，散帙耿灯火。\n破见裂冰澌，败席荐霜笴。\n废书浩长吟，想子实劳我。\n清篇追曹刘，苦语侔岛可。\n酣饮每颓山，谈笑工炙輠。\n驾言当有期，岁晚何未果。\n幽梦辞如云，别愁牢若锁。\n雪水渐涟漪，春枝将婀娜。\n客心莫迟留，苑葩即纷堕。\n何当迎{上竹下ナ下乂}前，相逢嘲饭颗。","type":[]}
{"_id":{"$oid":"5b9a18f1367d5c0f40d231b0"},"title":"戴生在吾语感秋思归诗以慰留之二首 其一","dynasty":"明代","writer":"何景明","content":"到日中元节，淹留岁渐微。而翁在异县，知汝苦思归。\n\n旅馆空弹铗，秋风未授衣。敝床还可宿，暂住莫相违。\n\n","type":[]}
{"_id":{"$oid":"5b9a18f1367d5c0f40d231b1"},"title":"糟蟛蚏送葺芷","dynasty":"宋代","writer":"郑清之","content":"月腹一寸能郭索，黄流在中自濡壳。蝤蛑可是丈人行，螃蟹视之师长伯。\n\n二眸挺出胜怒蛙，八跪前驱非屈蠖。笑令樊哙自横行，何用吕布须急缚。\n\n餔糟啜醨乃吾味，嚼齿穿龈未渠恶。属厌祗觉一解胜，效美不辞双距落。\n\n蔡谟但记尊足存，孙卿不悟铁成错。谩誇右手亦持螯，水中之怒无乃虐。\n\n梁王菹醢犹至今，千古吁嗟汉恩薄。玉柱江𧎼酒半酣，银丝鲫鱼脍新斫。\n\n此非不足君所邪，斶顾居贫未能学。虫鱼琐碎熟尔雅，曲生逢之三距跃。\n\n太真小物自足佳，葺芷一笑为飞白。\n\n","type":[]}
{"_id":{"$oid":"5b9a18f1367d5c0f40d231b2"},"title":"同家兄题渭南王公别业","dynasty":"唐代","writer":"蔡希寂","content":"好闲知在家，退迹何必深。不出人境外，萧条江海心。 \n 轩车自来往，空名对清阴。川涘将钓玉，乡亭期散金。 \n 素晖射流濑，翠色绵森林。曾为诗书癖，宁惟耕稼任。 \n 吾兄许微尚，枉道来相寻。朝庆老莱服，夕闲安道琴。 \n 文章遥颂美，寤寐增所钦。既郁苍生望，明时岂陆沉。","type":[]}
{"_id":{"$oid":"5b9a18f1367d5c0f40d231b3"},"title":"颂古四十五首 其十五","dynasty":"宋代","writer":"释如珙","content":"洞水无缘会逆流，见他苦切故相酬。西来祖意实无意，妄想狂心歇便休。\n\n","type":[]}
{"_id":{"$oid":"5b9a18f2367d5c0f40d231b4"},"title":"鹧鸪天","dynasty":"当代","writer":"程滨","content":"醉客邀侬入帝乡，从今著意掇行囊。太白一声将进酒，酡颜三万六千场。\n\n魂大觉，梦微茫。起来随意绕低墙。蓦地行人呼野叟，春风独许看花郎。\n\n","type":[]}
{"_id":{"$oid":"5b9a18f2367d5c0f40d231b5"},"title":"题胥大夫欣欣堂","dynasty":"宋代","writer":"释德洪","content":"议郎粹和色无求，绕屋江山秀气浮。弱柳娇眠禽唤起，异花含笑草忘忧。\n\n闭门不放青春去，解榻长令佳客留。摹写高情无好句，谩横诗眼付冥搜。\n\n","type":[]}
{"_id":{"$oid":"5b9a18f2367d5c0f40d231b6"},"title":"句 其四","dynasty":"宋代","writer":"苏庠","content":"惭无安世书三箧，滥得扬雄酒一鸱。\n\n","type":[]}
{"_id":{"$oid":"5b9a18f2367d5c0f40d231b7"},"title":"安总领生日","dynasty":"宋代","writer":"魏了翁","content":"祝化不作语啾啾，陛下凭公释雇忧。\n往误叵堪成铁错，后图犹可保金瓯。\n饮江共喜无胡马，屯渭悬知有木牛。\n虎也肤公康是似，原歌江汉美宗周。","type":[]}
{"_id":{"$oid":"5b9a18f2367d5c0f40d231b8"},"title":"九章赠别 其一","dynasty":"明代","writer":"湛若水","content":"窈窕者谁子，绝代亮无双。不谙小姑性，以直终见伤。\n\n虽则终见伤，中情容何妨。谁为别鹄吟，此曲多慨慷。\n\n","type":[]}
{"_id":{"$oid":"5b9a18f2367d5c0f40d231b9"},"title":"送河中司马待制","dynasty":"宋代","writer":"宋祁","content":"从祀天坛歇翠薰，西门征軷怆离群。\n暂违册府三重阁，先过楼船一曲汾。\n賨炙击鱼开左席，戏壶争马宴中军。\n鸛楼西北怀都思，尽日凭高不碍云。","type":[]}
{"_id":{"$oid":"5b9a18f2367d5c0f40d231ba"},"title":"龙门山二首 其一","dynasty":"宋代","writer":"范纯仁","content":"云拥楼台雪拥川，亲朋行望举吟鞭。烟龛万叠凌花霰，坐见金人变玉仙。\n\n","type":[]}
{"_id":{"$oid":"5b9a18f3367d5c0f40d231bb"},"title":"送夏璪下第还江阴","dynasty":"明代","writer":"王鏊","content":"家声戚里流传久，才气科场挺出殊。自昔昆山誇片玉，一朝沧海得双珠。\n\n市中定价谁高下，暗里朱衣信有无。归去江头养神骏，春风历块看过都。\n\n","type":[]}
{"_id":{"$oid":"5b9a18f3367d5c0f40d231bc"},"title":"早超煮药","dynasty":"宋代","writer":"方回","content":"五更钟已动，起步望中庭。\n东壁忽闻雨，西窗犹见星。\n□□燃小灶，汲水净空瓶。\n儿子归来好，年来乏使令。","type":[]}
{"_id":{"$oid":"5b9a18f3367d5c0f40d231bd"},"title":"雨过","dynasty":"宋代","writer":"苏辙","content":"东南流注已鸣涧，西北霏微仅敛尘。\n人意共怀艰食病，天公那有不仁人。\n云移已分贫无福，雩应方知社有神。\n田里相望无一舍，终年苦乐会须匀。","type":[]}
{"_id":{"$oid":"5b9a18f4367d5c0f40d231be"},"title":"咏史上·光武","dynasty":"宋代","writer":"陈普","content":"经邦论道职何卑，又是前朝卖饼儿。\n十乱五臣无煖席，三王四代是何时。","type":[]}
{"_id":{"$oid":"5b9a18f4367d5c0f40d231bf"},"title":"简化字 次义山韵","dynasty":"当代","writer":"程滨","content":"怕有愚蒙识字难，半为潦草半为残。薪传百代余温尽，鬼哭千年血泪乾。\n\n若个含毫文思涌，几人呵笔砚冰寒。先贤手泽今如在，只作天书符箓看。\n\n","type":[]}
{"_id":{"$oid":"5b9a18f4367d5c0f40d231c0"},"title":"过通州浮桥即景杂咏 其三","dynasty":"清代","writer":"弘历","content":"郡城塔影落波尖，生齿休和日日添。才命农官出红朽，顿教米贱乐穷阎。\n\n","type":[]}
{"_id":{"$oid":"5b9a18f4367d5c0f40d231c1"},"title":"再题避暑山庄三十六景诗 其十一 静好堂","dynasty":"清代","writer":"弘历","content":"翠屏遮户静无尘，𧤏𧤏阶前长绿筠。琴荐笔床都恰当，想因翰墨缅风人。\n\n","type":[]}
{"_id":{"$oid":"5b9a18f4367d5c0f40d231c2"},"title":"和章伯镇","dynasty":"宋代","writer":"刘敞","content":"南上湘潭谁记初，北还宣室受釐馀。共怜贾傅才无敌，真作扬雄老著书。\n\n调笑群驺饥欲死，去来千骑乐何如。洞庭木下鲈鱼熟，三叹新诗重起予。\n\n","type":[]}
{"_id":{"$oid":"5b9a18f4367d5c0f40d231c3"},"title":"五妃庙题壁四首 其四","dynasty":"近代","writer":"连横","content":"田横岛上有奇人，孤愤延平志未伸。巾帼也知亡国恨，英雄儿女各千春。\n\n","type":[]}
{"_id":{"$oid":"5b9a18f4367d5c0f40d231c4"},"title":"中秋月下怀高进之","dynasty":"明代","writer":"陆深","content":"浦溆虚堂欲暮秋，故人青眼夜深留。微风明灭渔舟火，四壁凄清戌角楼。\n\n身世浑疑非幻境，心期千载有神游。庭前忽报中秋月，踏碎花阴未肯休。\n\n","type":[]}
{"_id":{"$oid":"5b9a18f4367d5c0f40d231c5"},"title":"留馀堂诗","dynasty":"明代","writer":"尹台","content":"留馀堂在碧川浔，绮构高开紫桂林。一自烟霞辞凤隐，几惊风雨动龙吟。\n\n窦公教擅庭贤盛，荀氏家承世德深。共羡石涓遗嗣矩，犹传宋语作心箴。\n\n","type":[]}
{"_id":{"$oid":"5b9a18f4367d5c0f40d231c6"},"title":"赠刘希尹","dynasty":"明代","writer":"薛蕙","content":"曰余田野人，胜冠弄文墨。自顾在泥涂，敢言生羽翼。\n\n仪封误眄睐，汝南虚奖饰。朅来长安道，复与君相识。\n\n伊君本卓跞，声华光岱岳。气高稷下辩，文当淹中学。\n\n礼闱同贡荐，宰府联登擢。何意他山石，滥厕荆岑璞。\n\n当代论交地，如君真寡二。周旋幸嘉会，提携辱高义。\n\n仙曹多暇日，帝京饶乐事。朝随紫陌游，夜集华堂醉。\n\n清时信难偶，世故俄纷纠。我方释诏狱，君已遭谗口。\n\n金虎正纵横，玉马空奔走。悯默各伤心，苍皇一分手。\n\n升沉难预计，往复更迁逝。失势兰化刍，乘时堇为帝。\n\n愚士故系俗，达人解其契。宠辱安足惊，脱略人间世。\n\n征涂积冰雪，游子辞京阙。惆怅北风诗，眷恋河梁别。\n\n昔为金石交，今为云雨绝。扰扰离筵散，暧暧行尘灭。\n\n亲交日以稀，心绪重多违。同人既远谪，孤客亦怀归。\n\n云霄惮投足，风尘思振衣。愿言乞骸骨，从君俱奋飞。\n\n","type":[]}
{"_id":{"$oid":"5b9a18f4367d5c0f40d231c7"},"title":"冬日杂诗十四章 其一","dynasty":"清代","writer":"姚燮","content":"启窗坐陈砚，冻墨留宿滋。忍饿惟苦吟，妇颇憎我痴。\n\n瓮粱虽不多，勉可三日持。肯以琐屑谋，役使心腑疲。\n\n仰看云无心，弄晓天生姿。降雨或有凭，顺化泯争机。\n\n未闻贲育强，力能邱山移。\n\n","type":[]}
{"_id":{"$oid":"5b9a18f5367d5c0f40d231c8"},"title":"送戴仲鹖谪岭南和侯明府","dynasty":"明代","writer":"邵宝","content":"清江浦口驰词地，左顺门前待报时。\n远道谪官何日到，小臣忧国有天知。\n镜看白发朝还掩，棹指青山晚更移。\n老我闲居复多病，秋来愁和送君诗。","type":[]}
{"_id":{"$oid":"5b9a18f5367d5c0f40d231c9"},"title":"谢公定和二范秋怀","dynasty":"宋代","writer":"林之奇","content":"西风一叶脱，迹已不可扫。\n巷有白马生，朝回焚谏草。\n谁云事君难，是亦父子间。\n所要功补衮，不言能犯颜。","type":[]}
{"_id":{"$oid":"5b9a18f5367d5c0f40d231ca"},"title":"梅","dynasty":"宋代","writer":"陆游","content":"若耶溪头春意悭，梅花独秀愁空山。\n逢时决非桃李辈，得道自保冰雪颜。\n僊去要令天下惜，折来聊伴放翁闲。\n人中商略谁堪比，千载夷齐伯仲间。","type":[]}
{"_id":{"$oid":"5b9a18f5367d5c0f40d231cb"},"title":"高阳台 其一 汉茂陵","dynasty":"清代","writer":"周之琦","content":"宛马吟愁，粤鸡啼恨，流虹休问猗兰。丹鼎龙归，一丘空指苍烟。\n\n蒲轮正好贤良聚，奈褰裳、海上仙山。甚蓬莱，误了阿房，重误甘泉。\n\n神君帐里知何语，但返魂香烬，枉赋哀蝉。五柞鹃声，负他桃熟千年。\n\n谁论朱鸟窗中事，剩初明、泪洒通天。最难禁，玉椀凄凉，宛在人间。\n\n","type":[]}
{"_id":{"$oid":"5b9a18f5367d5c0f40d231cc"},"title":"垂竿","dynasty":"近代","writer":"张采庵","content":"拣得矶头万绿中，閒身只合侣渔童。钓竿一样名心寂，好让蜻蜓立野风。\n\n","type":[]}
{"_id":{"$oid":"5b9a18f5367d5c0f40d231cd"},"title":"寄巽中三首 其一","dynasty":"宋代","writer":"释德洪","content":"屋角早梅开遍，墙阴残雪消迟。帘卷一场春梦，窗含满眼新诗。\n\n","type":[]}
{"_id":{"$oid":"5b9a18f5367d5c0f40d231ce"},"title":"挽刘监丞二首","dynasty":"宋代","writer":"杜范","content":"诸老凋零尽，公胡不少留。\n尘谈裁后进，山立俨前修。\n逸馆休黄发，为邦付黑头。\n瓯闽看蔽芾，有泪正难收。","type":[]}
{"_id":{"$oid":"5b9a18f6367d5c0f40d231cf"},"title":"天台书事十三首","dynasty":"宋代","writer":"曹勋","content":"小圃都无花木名，只栽松竹养余清。\n时时风向边头过，喜听松声又竹声。","type":[]}
{"_id":{"$oid":"5b9a18f6367d5c0f40d231d0"},"title":"归家山行","dynasty":"唐代","writer":"项斯","content":"献赋才何拙，经时不耻归。能知此意是，甘取众人非。 \n 遍陇耕无圃，缘溪钓有矶。此怀难自遣，期在振儒衣。","type":[]}
{"_id":{"$oid":"5b9a18f6367d5c0f40d231d1"},"title":"为证无得赋竹山","dynasty":"宋代","writer":"陈郁","content":"好山虽可爱，懒入翠重重。\n静睦千竿玉，清如五老峰。\n径阴禅履润，林密佛香浓。\n灵运知师意，无劳屐踪基。","type":[]}
{"_id":{"$oid":"5b9a18f7367d5c0f40d231d2"},"title":"南湖有鸥成群里闾间云数十年未尝见也实尘中奇事因筑亭洲上榜曰鸥渚仍放言六绝 其二","dynasty":"宋代","writer":"张镃","content":"旋开斜港放船出，更著小亭临水看。软红尘里江山景，便著丹青画亦难。\n\n","type":[]}
{"_id":{"$oid":"5b9a18f7367d5c0f40d231d3"},"title":"无题三首 其三","dynasty":"宋代","writer":"马廷鸾","content":"闻说江边起柁楼，欲将吾道付沧洲。三年恶瞰卢仝屋，一日轻装范蠡舟。\n\n蹈海高怀欣独往，济川好手蹇难留。樯阴舸下能容我，雨笠烟蓑傲白鸥。\n\n","type":[]}
{"_id":{"$oid":"5b9a18f7367d5c0f40d231d4"},"title":"九月六日今上登极礼成听诏次韵","dynasty":"明代","writer":"程敏政","content":"大蠲逋税彻圜扉，一诏丁宁感缀衣。仗马新从轩陛立，宫鸦时绕殿檐飞。\n\n九重圣孝推恩博，十载皇心探道微。求治便应今日始，鹓行谁守愧甘肥。\n\n","type":[]}
{"_id":{"$oid":"5b9a18f7367d5c0f40d231d5"},"title":"次韵通明叟晚春二十七首 其二","dynasty":"宋代","writer":"释德洪","content":"绿遍西园春正残，青梅小摘嗅仍看。单衣初试殊清爽，更爱凉风掠面寒。\n\n","type":[]}
{"_id":{"$oid":"5b9a18f7367d5c0f40d231d6"},"title":"嘉禾百咏·何城","dynasty":"宋代","writer":"张尧同","content":"报越心何壮，贪齐计已轻。\n忠言殊不听，何用筑斯城。","type":[]}
{"_id":{"$oid":"5b9a18f7367d5c0f40d231d7"},"title":"白河篇送李南阳","dynasty":"明代","writer":"李梦阳","content":"白河日赤沙吐云，人喧吏閧迎神君。三月万花拥车入，满城竹马儿童出。\n\n君昔坐郡襄汉东，气势三楚生雄风。擿奸无论汉张敞，秉义直到唐梁公。\n\n霜飙偶折奋翅鹗，日月竟照凌云松。铁干久拟作隆栋，剑翮即暑追飞龙。\n\n空同老儒不君识，倾盖逢之喜动色。论文开口夜尝旦，愤事扼腕昼遽黑。\n\n南阳虽迩路终隔，音书易通见难得。我欲扳君数日住，南民望之馁待食。\n\n君心透彻皓如玉，壶之清冰君材磊。落岿如万仞之立壁，高议足以排山岳，伟文足以华人国。\n\n只恐兹邦难久留，汉庭来徵郭细侯。\n\n","type":[]}
{"_id":{"$oid":"5b9a18f7367d5c0f40d231d8"},"title":"偶成题画","dynasty":"明代","writer":"王绂","content":"玉署坐凉思，野人忝簪缨。谬以染翰职，遂得陪群英。\n\n疏雨澹东旭，嘉树荫西清。乐兹馆阁静，悠然抱閒情。\n\n于焉弄豪素，涧谷纷纵横。幽径遵曲岸，鸣泉绕孤亭。\n\n同游固未暇，寓目犹可并。菲才惜何补，生幸承休明。\n\n","type":[]}
{"_id":{"$oid":"5b9a18f7367d5c0f40d231d9"},"title":"春归","dynasty":"宋代","writer":"刘过","content":"百花开尽到荼縻，一片春心又欲归。\n可恨东风留不得，漫教啼鸟怨斜辉。","type":[]}
{"_id":{"$oid":"5b9a18f7367d5c0f40d231da"},"title":"偈颂二十五首 其十八","dynasty":"宋代","writer":"释如净","content":"去那边去，来者里来，中间绝壑断崖。依稀金磴阔，彷佛彩虹弯，人从桥上过。\n\n松萝影里开天巧，汗黑光中入画看。\n\n","type":[]}
{"_id":{"$oid":"5b9a18f7367d5c0f40d231db"},"title":"冉泾书院十二咏 其一 曾侍亭","dynasty":"明代","writer":"邵宝","content":"归养荷天恩，孔训闻自少。不敏请事斯，如闻提耳诏。\n\n","type":[]}
{"_id":{"$oid":"5b9a18f8367d5c0f40d231dc"},"title":"次韵朋元、正夫夜饮","dynasty":"宋代","writer":"范成大","content":"歌豪仍作家，弈胜岂徼幸。\n莫嗤老非少，乃尚可以逞。\n玉瓶引杯长，政尔寒漏永。\n二三文章公，共此银烛影。\n陈卿得秀句，刘郎一笑领。\n羸骖兀残梦，乘坠恍难省。\n晓枕讧更潮，俱堕无何境。","type":[]}
{"_id":{"$oid":"5b9a18f8367d5c0f40d231dd"},"title":"王县尉挽词","dynasty":"宋代","writer":"楼钥","content":"干蛊恢才刃，谁能货殖私。\n人皆竞毫发，我独破藩篱。\n风雨空残梦，池台怆昔时。\n板舆临穴处，行道亦兴悲。","type":[]}
{"_id":{"$oid":"5b9a18f8367d5c0f40d231de"},"title":"咏史","dynasty":"宋代","writer":"陈普","content":"铜雀罗纨涴汗青，芳洲鼓史骨如生。羯奴礌落若日月，大雅那堪祢正平。\n\n","type":[]}
{"_id":{"$oid":"5b9a18f8367d5c0f40d231df"},"title":"题清芬阁","dynasty":"宋代","writer":"令狐勤","content":"远叩玄英旧隐扉，清风今日尚依依。\n云山自许老龙卧，霄汉不妨双凤飞。\n欲访骚人考槃地，但寻汉叟钓鱼矶。\n年来踏尽红尘路，赖有溪流濯客衣。","type":[]}
{"_id":{"$oid":"5b9a18f8367d5c0f40d231e0"},"title":"江行","dynasty":"明代","writer":"丘浚","content":"翠竹白沙村径，落霞飞鹜江天。倚杖夕阳影里，闲看江上归船。\n\n","type":[]}
{"_id":{"$oid":"5b9a18f8367d5c0f40d231e1"},"title":"小轩有菊一本盛开两花大如酒杯饶介之见而爱之连赋诗二首因次其韵 其二","dynasty":"元代","writer":"成廷圭","content":"满径香风吹客袍，却胜秋野醉攒蒿。东篱隐者世不泯，南阳老人年最高。\n\n大白杯中多趣味，中黄□内几钧陶。莫令雨后荒三径，更趁霜前斫两螯。\n\n","type":[]}
{"_id":{"$oid":"5b9a18f8367d5c0f40d231e2"},"title":"鹧鸪天 乘公交车组词","dynasty":"近代","writer":"启功","content":"铁打车箱肉做身，上班散会最艰辛。有穷弹力无穷挤，一寸空间一寸金。\n\n头屡动，手频伸，可怜无补费精神。当时我是孙行者，变个驴皮影戏人。\n\n","type":[]}
{"_id":{"$oid":"5b9a18f8367d5c0f40d231e3"},"title":"閒居杂诗 其二","dynasty":"元代","writer":"许有壬","content":"半山云树接修篁，镇日无尘到草堂。瓮牖风来书叶乱，胆瓶花落砚池香。\n\n壶觞自酌教微醉，松菊犹存及未荒。护果灌园常不暇，谁知閒里更多忙。\n\n","type":[]}
{"_id":{"$oid":"5b9a18f8367d5c0f40d231e4"},"title":"和参寥见寄?一作：奉和参寥离彭门至淮上见","dynasty":"宋代","writer":"苏轼","content":"黄楼南畔马台宫，云月娟娟正点空。\n欲共幽人洗笔砚，要传流水入丝桐。\n且随侍者寻西谷，莫学山僧老祝融。\n待我西湖借君去，一杯汤饼泼油葱。","type":[]}
{"_id":{"$oid":"5b9a18f9367d5c0f40d231e5"},"title":"杂兴","dynasty":"明代","writer":"黄衷","content":"我家南山下，种豆觊逢年。沉冥亦晏坐，长咏南山篇。\n\n郁郁两佳木，广樾阴已便。飞鸟出其下，中有静者天。\n\n驱鸡护蔬甲，促婢饭西田。壶浆聊自劳，濯发蒲涧泉。\n\n手把竹如意，高话羲皇前。千古亦旦夕，传者皆英贤。\n\n","type":[]}
